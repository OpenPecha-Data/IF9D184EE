dpal ldan sa skya'i gdung rabs 'dod dgu'i rgya mtsho zhes bya ba bzhugs so//

na mo manydzu shrI ye/ dpal ldan sa skya pa'i 'khon gyi gdung rabs 'dod dgu'i rgya mtsho zhes bya ba/ 'jam pa'i dbyangs kyi phrin las chos 'byor 'gran zla dang bral ba rnams
la gus pas phyag 'tshal lo/ /phun tshogs tshogs gnyis rin chen bye ba'i dpal gyis bsgrubs/ /don gnyis gnyis med ye shes bang rim mngon par mtho/ /chos rgyal rgyal ba'i
ri gling dbus na lham me ba/ /thub mchog mchog tu brtse chen lhun po rgyal gyur cig /dge legs chu klung mtha' dag kun nas 'khyil/ /yon tan bsam 'phel nor bus lhag par bltams/
/legs bshad dbu ma'i 'dzum dkar rol pa can| /mtsho chen gzhon nu'i gzugs can 'jam dbyangs rgyal/ /mgon de'i thugs rje'i chu 'dzin mthug?'thug po las/ /mkhyen

rtse'i klog phreng gsar pas mkha' ngos 'gengs/ /legs bshad snyan pa'i 'brug sgras sa gsum bskyod/ /phun tshogs dpal 'byor char chen g.yos pa yis/ /phan bde'i skyed tshal mtha'
dag rgyas mdzad pas/ /sa steng 'di na 'gran zla bral lo zhes/ /shar phyogs rgya mtsho'i mthas btugs skye rgu yis| /zhabs pad spyi bor bslangs pa'i sa skya pa/ /dri med
'khon gyi gdung brgyud rim pa la/ /sgo gsum gus pa chen po phyag btsal nas/ /de yi gdung rabs rnam par thar pa rnams/ /'dus gsal go bder 'chad la spro bar gyur/ /la las
yon tan yod kyang rjod mi shes/ /kha cig rjod tshul mkhas kyang brjod byas stongs/ /deng 'dir brjod bya rjod byed mtshungs bral phyir/ /mkhas rmongs mtha' dag dga' ba cis
mi skye/ /de yang thog mar gleng bslang zhing 'brel btsal ba'i phyir du sangs rgyas kyi bstan pa'i gnas tshad/ de las sngar 'das lhag lus kyi rnam gzhag bstan rtsis su
grags pa brjod par rigs pa las/ rgyas par gzhan du rjod zin pas 'dir mdor bsdus shig rjod na/ gnas tshad ni mdo sde gzhan dulo stong dang | phyed dang nyis stong dang / sum
stong sogs su bshad pa yod kyang / rtogs pa'i bstan pa dang / bstan pa yongs rdzogs la

dgongs pa dang / sngar ko'u shaMbhir bstan pa bsdud thengs gcig byung ba lta bu yul khyad par ba rnams su bstan pa bsdus pa sogs la dgongs par gsal la/ lung phran tshegs dang
/ sangs rgyas drin lan gsab pa'i mdo ste/ bcom ldan 'das kyi bka' stsal pa/ slob dpon 'jam dpal grags pa dang / 'bum TIka mkhan po ste/ bstan bcos mkhan po gnyis rnams
mthun par lo lnga stong du gnas pa la lnga brgya pa phrag bcur phye nas/ dgra bcom pa dang phyir mi 'ong dang/ phyir 'ong rgyun zhugs te 'bras bu la gtso bor spyod pas 'bras
bu'i dus kyi phrag gsum dang / shes rab/ ting nge 'dzin/ tshul khrims gsum la spyod pas sgrub pa'i gsum/ mdo sde/ mngon pa/ 'dul ba gsum la spyod pas lung gi gsum/ tha
ma rtags tsam 'dzin pa dang bcur mdzad la dus 'khor na dngos su mi gsal yang don gyis thob pa/ kla klosanyams par ma byas kyi bar la/ chos rgyal shAka rigs drug rigs ldan
nyi shu rtsa lnga/ drag po 'khor lo can te/ so gnyis kyis lo brgyad brgyar chos bstan pas sum stong nyis brgya/ 'khor lo can gyis kla klo bcom nas/ stong brgyad brgya
bsdoms pas lnga stong du nges la/ de gnyis la snga dar phyi dar gyi tha snyad kyang byar rung ngo / /de las sngar ji tsam 'das na yongs grags dang dus 'khor lugs gnyis mi
mthun te/ snga ma ltar na sum stong drug brgya dang gcig phyi ma ltar na nyis stong dang gsum brgya zhe gsum| 'das ma thag pa'i me pho khyi lo yan la 'das pa'i phyir ro/
/'di gnyis la lo stong dang nyis brgya bdun gyi khyad par byung bas gang rung gcig ma dag par gsal la/ de yang dus 'khor lugs ni/ rgyal ba mya ngan las 'das nas lo drug
brgya na 'jam dpal grags pa byon pa dang / des lo brgyar rtsa rgyud bstan nas/ pad

dkar la gdan sa gtad/ de nas lo brgyad brgya na kla klo byung ba dang / de nas da lta'i bar sa ris la 'char ba'i lung dang / de las lo gcig gi mang nyung byas na yang mig skar
dang gzas 'dzin mi 'grig pa sogs kyi rigs pas grub pas 'thad ldan yin zhing / paN chen shakya shrI dang / bcom ldan rigs ral yang 'di nyid 'thad ldan du bzhed do/ /lugs
snga ma ni/ chos rje sa paN bzhed de/ paN chen shAkya shrIs mdzad pa de/ rgya gar rdo rje gdan gyi byang chub chen po'i rgyu cha spungs nas bzhag pa rnams la rang byon
du byon pa'i nub mo nas bgrangs pa'i zhag grangs lo grangs yin pas/ rgya bod kyi mkhas pa gzhan rnams lugs snga ma bzhed do zhes gsung la/ 'di'i lugs kyi thub pa sa pho
'brug lo par mdzad/ jo bo chen po yang / de las lo bzhis snga ba'i shing pho byi ba la sangs rgyas 'khrungs par mdzad nas de dang mthun shas che bar snang bas/ lugs de bzhed
pa po ni tshad ldan rtsod med du 'dug mod kyi/ dus 'khor dang 'gal bar ma zad pa'i gnod byed mang du snang bas na/ 'jig rten rnams skyo ba bskyed kyi dgongs pa dang /
rgya gar na bgrod pa re la lo rer byed pa yun ring du byung snang bas de dgongs gzhir mdzad pa'i drang don du mdzad par gsal ste/ rgyal ba nyid kyis kyang / ston pa'i bstan
pa yang yun ring du mi gnas so zhes dang / mkhas mchog dbyig gnyen gyis kyang / de ltar thub pa dag gi bstan pa ni/ /lkog mar srog phyin 'dra dang zhes sogs gsungs pa
bzhin dang / gnod byed ji ltar yod snyam na/ rgya gar gyi rgyal rabs las/ rgyal ba 'das nas lo brgya dang bcu ni chos rgyal mya ngan med byon zhing / de rjes rgyal

po tsandra'i ming can bdun dang / pA la'i ming can bdun dang | se na'i ming can bzhi la sogs pa byung bar bshad pa'i tsandra bdun dang / go mi tsantra ni/ dza lan dha ra pa'i
slob mar bshad la/ de ni dril bu pa'i dngos slob rus sbal zhabs kyi dngos slob yin par dang / rgyal po de'i bu brgyud btsun mo klu ru skyes pa gcig gis zos nas/ rgyal
po re mos byed dgos pa byung ba'i tshe/ ba lang rdzi gcig gis re mos la klu mo thul nas des rgyal po yun ring byas pa ni pA la dang po go pA la yin/ de'i dus su grub chen
lwa ba pas grub pa thob nas/ da bya ba gang byas na bstan pa la phan gzigs pas/ dge 'dun gyi sde btsugs na phan par gzigs nas/ rgyal po go pA la'i sras su bsams bzhin du
skye ba bzhes nas/ bi ka ma la'i chos sde 'dzugs pa po ni/ pA la gnyis pa dharma pA la yin/ lwa ba pa yang dril bu zhabs sogs dang dus mnyam/ dharma pA la dang / bod kyi
chos rgyal sad na legs dus mnyam par yar lung bang po'i 'gram gyi rdo ring la bris yod par grags pas/ rgya gar gyi rgyal po dgu'i ring la lo phyed dang sum stong 'gro ba
mi rigs pa'i phyir na/ rgya hor gyi rgyal rabs rnams las sangs rgyas sum cu rtsa gsum du byon nas yum la chos su/ lha yul du dbyar gnas zla ba gsum bzhugs pa'i ring la/
rgya gar rgyal po rnams kyis sku 'dra mang du bzhes pa'i nang nas phrin las shin tu che ba ni/ rgyal po u tra ya nas bzhengs pa'i tsandan jo bo/ da lta rgya yul na bzhugs
pa 'di yin/ 'di bzhengs tshar nas ston pa lha yul nas phebs te mjal ba na/ 'dis bzhengs te dbu btud pa'i spyi bor ston pas phyag bzhag nga mya ngan las 'das nas

lo stong na/ 'dis rgya nag gi yul du sems can gyi don byed par 'gyur ro zhes lung bstan/ de mthun rgya nag tu phebs/ hor se chen rgyal po rgyal sar phebs nas lo ngo gsum song
ba chu mo phag la brtsis pas| tsandan jo bo bzhengs nas lo nyis stong brgya nga lnga song / sangs rgyas 'das nas lo nyis stong brgya so dgu las ma song / de nas tshal
pa kun dga' rdo rjes me pho khyi la brtsis pas brgyad cu gya bzhi song / de nas da lan gyi me pho khyi'i bar la lo brgya dang nyi shu rtsa gcig bsdoms pas 'di'i lugs la sangs
rgyas mya ngan las 'das nas lo nyis stong sum brgya zhe gsum las ma song 'dug pa'i phyir dang / bod kyi rgyal rabs dag pa rnams las/ rje gnya' khri btsan po sangs rgyas
dang dgung mnyam gyi rgyal po bzhi'i nang nas/ rgyal po shar ba'i bur bshad pa 'thad cing / de nas rgyal rabs nyi shu rtsa bdun na/ tho tho ri gnyan btsan gyis dgung
lo zhe gnyis bzhes pa'i sa pho spre'u'i lo la dam pa'i chos kyi dbu brnyes/ nyer bdun po'i gnam gyi khri bdun la sogs pa rnams/ sras kyis chibs kha 'chun pa tsam la yab gshegs
pa sogs sku tshe ring po yang ma byung bar bshad pas/ rgyal po nyer bdun gyi ring la lo nyis stong lnga brgya 'gro ba mi rigs shing / de bar la lo dgu brgya re drug
las ma song bar bshad pa yang 'dug pas/ bu mo dri ma med pa lung bstan pa'i mdo las/ nga mya ngan las 'das nas lo nyis stong lnga brgya na gdong dmar can gyi chos yul du
dam pa'i chos 'byung ngo zhes bshad pa yang 'gyur skyon du snang bas/ stong dang sum brgya zhe lngar gsal ba'i phyir dang / thogs med sku mched rgyal ba 'das nas lo stong
du nye ba na 'byung bar

bshad cing / dbyig gnyen gyis sku tshe ring po ma bzhugs par mkhas pa la grags la/ de dang zla grags/ birWa pa rnams dus mtshungs su 'jug 'grel las bshad/ paN chen shakya shrI
byon nas lo phyed dang sum brgya skor las mi 'gro zhing paN chen dang birWa pa'i bar na/ so thar sdom brgyud la/ yon tan bdag pomed dang / chos kyi phreng ba dang / zhi
ba'i 'byung gnas sbas pa ste gsum las med/ bod kyi lo tsA ba 'brog 'gos dmar gsum paN chen las cung snga yang 'gos dang zla grags kyi bar na sleb pa rdo rje/ nag po spyod
pa/ btsun mo can dang gsum/ 'brog mi dang / birWa pa'i bar na'ang bzhi las med pa sogs dang | dbyig gnyen gyi dngos slob thang zim lo tsA bas/ rgya pa skong tso chen
mo'i yab thang tha'i dzung gi rgyal po'i ring la rgya nag tu sems can gyi don byas par bshad pa dang / dbyig gnyen gyi dngos slob gang spel gyi slob ma dzi na mi tras bod
kyi ka lcog zhang gsum dang lo paN mdzad nas chos bsgyur bshad mang du mdzad pa rnams kyis phyir ro/ /de ltar na/ rang lugs mdor bsdus tshigs bcad du brjod na 'di lta ste/
bdag cag rnams kyi ston mchog de/ /shing pho byi ba'i lo la bltams/ /sa mo phag la mngon sangs rgyas/ /rim gsum chos 'khor rdzogs pa'i mthar/ /don dgu pa la dus 'khor
gsungs/ /gzhan du smra la gnod byed mang / /lo gnyis bar du zla bzang gis/ /shaM bha la ru rtsa rgyud bstan/ /'grel chen stong phrag drug cu  pa/ / gzhal med khang dang bcas
pa mdzad/ /de nas shing pho spre'u nas/ /lha dbang la sogs shAkyi rigs/ /drug gis lo brgya lo brgyar bstan/ /slar yang shing pho spre'u la/ /rigsring ldan 'jam dbyangs
grags pa yis/ /rtsa rgyud lo brgyar bstan

pa'i mthar/ /bsdus rgyud bsdus nas sras la gtad/ /pad dkar la sogs brgyad po yis/ /brgya brgyar bstan mthar shing spresprel la/ /rgya mtsho rnam rgyal ston pa popos/ /gyur
pa'i lo deder kla klo yi/ /ston pa sbrang rtsi'i blo gros byung / /de nas des kyang lo brgya'i mthar/ /rgyal bas?>kaskas chos bstan gya gnyis song / /mi zad ces bya me pho
khyi/ /rtsis kyi lo dag thog ma yin/ /de nas nyis brgya nyer gcig 'das/ /rab byung lo la dus 'khor rgyud/ /rgya gar 'phags pa'i yul du phebs/ /de nas brgya dang nga drug
lo/ /'das pa chu pho stag lo la/ /chos rje sa paN mi yul byon/ /bdun cubcu lcags mo phag la gshegs/ /so brgyad 'das pa'i lcags stag la/ /kun mkhyen bu ston 'khrungs nas
des/ /drug cubcu 'das pa'i lcags stag la/ /lo chen skyabs mchog mtshan can 'khrungs/ /de yis nga gsum bzhes pa yi/ /chu pho rta la chos 'khor btab/ /de nas re lnga 'das
pa yi/ /da lta'i lo 'di me mo phag /thams cad 'dul zhes bya ba yin/ /zhes pa dus 'khor gtsor bor byas pa ste/ /'di dang bstun nas bod kyi bstan pa snga dar phyi dar gyi mes
dbon dang lo tsa ba byon tshul la sogs pa ni/ /rgyal ba zhi bar zhugs pa yi/ /phyis lo shing pho spre'u nas/ /stong dang sum brgya zhe lnga 'das/ /sa pho spre'u'i lo mchog
la/ /kha ba can du dam chos byung / /de nas brgya dang zhe dgu 'das/ /me mo glang la srong btsan 'khrungs/ /de yis nyer gnyis bzhes pa yi/ /sa pho khyi la lha sa btab/
/de nas brgya dang nga gnyis 'das/ lcags pho rta la lde btsan 'khrungs/ /de yis nyi shu bzhes pa yi/ /lcags pho stag la bsam yas

bzhengs/ /de nas brgyad cu 'das pa yi/ lcags mo phag la 'u shang rdo/ /de nas bcu gnyis 'das pa yi/ /chu mo phag la glang dar mas/ /chos bsnubs lo gsum me stag la/ /sdig rgyal
de yang pha rol bsgral/ /chu phag de nas re bdun par/ /bod du dam chos sgron me nub zer bar gyur/ dmar g.yo gtsang dang bla chen gyis/ /khams su mar me cung zad gsos/
/dbus gtsang mi bcu la sogs kyis/ /blangs nas lcags pho rta lo la/ /slar yang dbus su sgron me byon/ /de nas zhe gsum 'das pa'i lo/ /chu mo glang la jo bo rje/ /mnga' ris
phebs nas dag par mdzad/ /de nas brgya dang go gsum pa/ /me stag kha che paN chen gyis/ phebs nas sa paN bsnyen rdzogs mdzad/ /jo bo phebs pa'i chu glang nas/ /nyi shu
rtsa gcig 'das pa yis/ /shing pho khyi la sa skya pa/ /dkon mchog rgyal po mi yul byon/ /de yis bzhi bcu bzhes pa yi/ /chu mo glang gi lo mchog la/ /bod kyi ma ga dha chen
po/ /dpal ldan sa skya legs par btab/ /de tshe rgyal ba'i bstan pa ni/ /lo grangs nyi stong lnga bcus chad/ /'das pa dus 'khor lugs yin la/ /bod du snga dar bzhi brgya
dang / /so lnga byung zhing phyi dar la/ /brgya dang bdun cu de tshe 'das/ /sa skya btab nas brgya dang bcu/ /chu pho stag la paN chen 'khrungs/ /man chad snga ma ji bzhin
te/ /des na sa skya btab pa nas/ /da lta'i me mo phag 'di'i bar/ /lo grangs sum brgya go bzhi song / /gzhan gyis gzhan du bshad pa rnams/ /rigs pas brtags na 'thad pa med/
/blo ldan rnams kyis 'di nyid blang / /mdor na

rgyal ba'i bstan pa ni/ /nyis stong sum brgya zhe gsum 'das/ /nyis stong drug brgya nga bdun lus/ des na ding sang lnga brgya pa| /lnga pa'i sked yin 'thad ldan no/ /yongs
grags ltar na sum stong dang / drug brgya gcig 'das stong dang ni/ /bzhi brgyar gcig chad lus pas na/ /lnga brgya brgyad pa'i steng du slebs/ /gang 'thad gong bzhin dpyad
pas shes/ /de ltar na| bod kha ba can gyi ljongs 'dir/ rigs gsum mgon po'i rnam 'phrul chos rgyal byang chub sems dpa' yon mchod thugs rje las sprul pa rnams kyis rgyal
ba'i bstan pa sngar med gsar du btsugs/ gtsang g.yo dmar gsum bla chen mkhan brgyud rnams kyis sngar yod nyams pa gsos/ lha btsun khu dbon/ jo bo yab sras/ 'brog 'gos mar
gsum/ pa tshab rngog khyung / ra 'bro la sogs pas shin tu dar bar mdzad mod kyi/ phal cher mdo dang sngags kyi phyogs re ba tsam du zad la| dus phyis/ rgyal ba thams cad
kyi ye shes gcig tu bsdus pa/ rje btsun 'jam pa'i dbyangs nyid/ 'khon gyi gdung brgyud kyi tshul bzung nas/ phyi nang mdo sngags bshad grub kyi bstan pa mtha' dag 'dzin
skyong spel gsum gyi sgo nas ches shin tu dar zhing rgyas par mdzad/ shar phyogs rgya mtsho'i mthas gtugs pa'i 'dzam gling byang phyogs kyi skye rgu thams cad chos dang zang
zing gi dpal 'byor bzang pos legs par bskyangs pa ni ngo mtshar zhing bka' drin shin tu che bas/ gdung brgyud rin po che'i byon tshul dang / rnam par thar pa 'chad pa
dang nyan pa la 'bad par rigs so/ /de la 'di'i rigs ni bod du bram ze'i rigs su gsal ba ma byung bas/ rgyal rigs/ rje rigs/ dmangs rigs gsum las/ zhang blon rje'u rigs yin
te/ mi'i gdung rabs

thog ma rje gung stag tu grags pa'i phyir ro/ /rus ni/ bod kyi rus chen bzhi dang / mi bu rus drug tu grags pa sogs las chad pa ma yin gyi/ gdung rus gtsang ma lha las babs
pa yin te/ gnam lha lce rings| g.yu rings/ dbu se ste/ mched gsum du grags pa mi yul du babs pa la mi'i rje zhus pas/ chung bas mi'i rje mdzad/ sras se ji le spun bzhir
grags pa byung / de dag gis ldong rus chen bco brgyad dang 'thabs/ de'i grogs la gnam lha bar pas byon/ ldong btul nas bran du byas/ 'dis smu'i bu mo smu pa ldem bu khab
tu bzhes pas sras ma sangs spun bdun du grags pa byung / bdun pas mi yul du bzhugs/ gzhan rnams lha yul du thegs/ bdun pas thog lha 'od chen gyi bu mo thog lce 'ur ma khab
tu bzhes pa la sras thog tsha dpa' bo 'khrungs/ des klu'i bu mo klu lcam bra ma khab tu bzhes pa la klu tsha rta po 'od chen byung / de yan chad bar snang la bzhugs/ des
mon bza' mtsho mo bya ba khab tu bzhes pa la sras gcig g.ya' dang spang gi mtshams su skyes shing / 'di 'dra re re tsam yin byas pas mtshan g.ya' spang skyes gcig tu btags/
'di gnas pa'i ri/ g.yas ru shangs kyi nub byang na byang ri kun las mtho zhing mdzes pa gcig yod/ ri de la yang g.ya' spang du grags/ lha 'dis/ srin po skya rengs khrag
med ces bya ba la/ chung ma g.ya' 'brum sil le ma zhes ba shin tu mtshar ba gcig yod pas/ srin po dang 'thab rol byas/ khyo bsad/ chung ma khab tu bzhes pa la sras gcig
'khrungs pa lha dang srin mo 'khon pa'i bar du byung bas/ g.ya' phrug 'khon bar

skyes su btags/ gdung brgyud 'di la 'khon gyi mtshan yang de nas byung ste/ shAka rigs bzhin no/ /ma sras de gnyis g.ya' spang gi nub byang na/ gangs ri'i phreng ba chen po'i
nang na shin tu mdzes shing mtho ba shel tsha rgyal mo'i gangs su grags pa dang / g.ya' spang gi lho 'gram na sa skya pa'i bla mtsho yang yod do/ /lha de yan chad gdung
rabs drug ste/ gnam la g.yu rings ma sangs spun bdun dang / thog tsha dpa' bo klu tsha rta pho dang / /g.ya' spang skyes gcig g.ya' phrug 'khon bar skyes/ /lha yi gdung
rabs drug la phyag 'tshal lo/ /de bzhin mi yi gdung rabs rkyang 'ded ni/ ston pa gung stag rdo rje rin po che/ /shes rab yon tan tshul khrims rgyal po dang / /gtsug tor
shes rab dge skyabs dge mthong dang / /bal po shAka blo dkon mchog rgyal po dang / /kun snying dpal chen 'od po bsod rgyal zhabs/ /ye 'byung bzang dpal kun legs grags rgyal
dang / /rnam sras rnam legs nam rgyal nam rin mched/ /mir gyur gdung rabs nyer gcig la phyag 'tshal/ /zhes bya'o/ /lha 'khon bar na skyes des btsan bza' smon bu sgron
khab tu bzhes pa la mi'i mchog gcig 'khrungs pa ni/ mthu stobs dang rdzu 'phrul che ba/ blo dang rig par ldan pa/ gzugs dang lang tshor 'dzom pa/ kun gyi yid 'phrog pa zhig
'byung bas 'di 'dra mi yul du 'byung ba dkon byas nas mtshan dkon pa rje gung stag ces btags so/ /'di yul 'tshol du gtang bas/ bsam yas la yul gyi dge'am yon tan bcu ka
tshang ste/ rgyal pos bzung tshar/ la stod gnyan gyi thar ma ya changs la yul gyi dge brgyad tshang bar gzigs nas bzung / dge brgyad ni/ sa'i dge khang sa dang zhing sa/
chu'i

dge 'thung chu zhing chu/ shing gi dge khang shing dang 'bud shing / rtsa'i dge gam 'brog dang rgyang 'brog go /brgyad po'i steng du/ kha cig phu na la sgo mda' na gru sgo
yod pa zer mod kyang / de gnyis bcud kyi yon tan yin pas mi 'thad kyi/ gzhan brgyad snod kyi yon tan yin pa bzhin du/ rdo'i dge khang rdo dang 'thag rdo zhes bya'o/ /gnyis
tshan nang phan tshun tshogs pa shi na tu 'gal bas/ gcig yod pa na gcig shos yod pa shin tu dkon pas/ dge bcu tshang ba dka' ba yin no/ /rje 'dis bsam yas kyi chos rgyal
khri srong lnge btsan gyi thugs zin/ nang blon bcol/ dpal 'byor shin tu 'phel bas/ 'khon dpal po che zhes bya bar grags shing 'khon gyi mtshan grags de nas byung ngo /
/'dis glang 'kham pa lo tsA ba'i lcam mo glang bza' sne chung ma khab tu bzhes pa la sras gnyis 'khrungs pa'i che ba la/ 'khon lo tsA ba klu'i dbang po bsrung ba/ chung ba
'khon rdo rje rin po che zhes bya'o/ /kha cig sras khri mdzes lha legs/ tshe la dbang phyug klu'i dbang po/ tshe 'dzin dang bzhi byung ba'i tshe 'dzin dang / rdo rje rin
chen gcig par 'dod pa dang / de gnyis yab sras su 'dod pa sogs mang du snang yang / gdung rabs dag pa rnams las snga ma nyid 'byung bas de bzhin 'thad pa yin zhes sa lo
chen po'i gsung las 'byung ba ltar sngags 'chang chos kyi rgyal po yab sras rnams kyang bzhed pa legs so/ /de yang klu'i dbang po bsrung ba ni/ rgya gar shar phyogs za hor
gyi mkhas grub chen po gangs can gyi dpal mgon mkhan chen zhi ba mtshos bod la rab byung rung mi rung nyams sad pas| rung bar gzigs nas gnang / bod kyi rab byung gi thog
ma sad mi mi bdun du grags pa lo tsA ba khyad par can sprul pa'i gang zag bdun la/ rgan gsum/ gzhon gsum/ bar pa gcig rnams byung ba'i gzhon gsum gyi bar pa 'khon nA gentra
rakShi ta

zhes bya ste/ bod skad du klu'i dbang po bsrung ba'o/ /kha cag 'di khong rang gi zhang po las rab tu byung zhes zer ba ni/ sad mir 'dod pa dang 'gal zhing mtshan gyis kyang
mkhan chen gyi sdom drug tu gsal lo/ /des na mkhan chen dang zhang po las chos mang du bslabs/ lo tsA legs par mkhyen/ slob dpon chen po padma la yang gdam ngag nod/ yer
pa'i brag la sgrub pa mdzad pas grub pa thob/ mkhas grub kyi grags pa cher byung bas 'khon chos kyis che ba'i thog ma yin no/ /gcung rdo rje rin po ches kyang slob dpon
padma la gsang sngags rnying ma'i chos mang du gsan zhing bslabs/ grub pa yang ci rigs pa thob/ mtshan grags thon/ 'dis yab yul tu 'bro dgra 'dul gyi bu mo 'bro bza' g.yang
lon skyid khab tu bzhes pa la sras bdun byung zhing / zhang po de bod kyi gyad pa'i brgyud yin pas zhang rigs kyi sku rtsal shin tu che bar byung / de'i tshe 'bro gnyan
rtser ltad mo nyi ma gsum byung ba la/ sku mched bdun pos rta dang lus chas nyin re bzhin 'dra 'dra spos nas rta rgyugs| tshabs 'gran pas khrom thog chod pa byung ba na/
zhang po la 'bras 'dzugs par go nas zhang pos dmag bsags/ 'thab mo byed zer byung ba la/ gcig par zhang po yin/ gnyis par khyim mtshes yun ring 'grogs nas/ rgyal khams
yangs po la dge 'tsher byed don med zer nas che ba mnga' ris mang yul/ de 'og mnga' ris gung thang / de 'og srad/ de 'og nyang shab tu byon te/ yul so sor bzung bas de rnams
las gyes pa'i 'khon tsho mang du 'phel te grags can ma byung | chung bas pha yul rang du bzhugs/ 'bro dang 'khrug pa yang spyad

de las gyes pa gnyan rtse rang na ma khrigs sde gsum du grags pa byung ngo / /drug pa shes rab yon tan gyis grom pa g.ya' lung du bzhugs/ de la sras gnyis byung ba'i chung
src: LINE missing here!bzhugs/ gtsug tor shes rab la sras bdun/ khu bo dang bcas pa nas gyes pa la 'khon tsho brgyad du grags/ bdun po lnga pa 'khon dge skyabs kyis phyis
shab tu byon/ de las sras gnyis byung ba'i chung ba la shab stod kyi 'khon mi rnams gyes pa yin/ che ba dge mthong la sras gcig byung ga la 'khon ston bal po zhes bya ba/
tsha mo rong gi brag la yang phur gyi sgrub pa mdzad pas grub pa brnyes/ bstan ma bcu gnyis bran du 'khol/ de las sras shAkya blo gros| 'dis bya rung khung pa dang shab
stod smad bzung / phrin las che ba byung / sku tshe'i smad la yab mes kyi yul g.ya' lung mkhar thabs bzung / sras gnyis byung ba'i che ba 'khon rog shes rab tshul khrims/
chung ba 'khon dkon mchog rgyal po'o/ /gcen gyis lo ston rdo rje dbang phyug gi mkhan bu zhu ston brtson 'grus drung dru/ gzhon nu nas go mi'i dge bsnyen mdzad/ tshangs
spyod shin tu btsun pas sras med/ yab mes kyi chos la mkhas/ rdo rje phur pa'i grub pa thob/ mthu dang rdzu 'phrul bsam gyis mi khyab par grags so/ /de yan chad 'khon rim
par byon pa rdo rdo rje rin chen nas gdung rabs dgu song / kha cig shes rab yon tan gyi sras yon tan 'byung gnas/ de'i sras tshul khrims rgyal po yin zer ba'ang gdung rabs
dag pa rnams las

mi byung ngo / /de ltar 'khon rog yan rnams kyis phar phyin sogs phyi mtshan nyid kyi skor ci rigs pa dang / sngags la gsang ba sde drug snga 'gyur lnga/ phyi 'gyur bcu gsum/
phra mo nyi shu rtsa gcig la sogs pa'i gsang sngags snga 'gyur la shin tu mkhas shing yang dag dang phur pa la thugs dam gyi mthil mdzad pas grub pa brnyes/ chos skyong
dkar mo nyi zla dang / bdud mgon la mdzad pas nus pa thon pa sha stag go /dkon mchog rgyal po ni 'khon sa skya pa zhes grags pa'i thog ma rang yin te/ shing pho khyi la
sku 'khrungs/ gzhon nu nas yab dang gcen la dbang bshad man ngag mang du gsan/ yab mes kyi chos la mkhas par sbyangs/ gsang sngags gsar 'gyur la yang thugs mos par yod pa'i
skabs su/ 'brog gi lung ston chen mo gcig byung sar byon pas/ ltad mo sna tshogs 'dug pa'i nang nas sngags pa mang pos dbang phyug ma nyi shu rtsa brgyad kyi mgo brnyan
gyon/ phyag mtshan so sor khyer/ ma mo ral pa can gyi rnga stabs dang bcas nas 'cham gyi 'dug pas| ltad mo yang de ka che/ khrom thog kyang des chod song / de'i rgyu mtshan
rnams gcen la zhus pas/ da gsang sngags 'chol par spyod pa zhes bya ba'i dus byung bas/ da phyin chad rnying ma ba la grub thob mtshan nyid pa dkon pa yin pas mi yong
| rang la dbang yod pa rnams rang nyid dbang che ba yin pas/ nga rang gi dpe cha rten gsum rnams gter du sbed gsungs nas sbas pas yang phur gnyis chos skyong gnyan nas
sbed ma thub pa/ phyis kyi gdung brgyud rnams kyis kyang 'di gnyis la thugs dam dang / chos skyong dkar mo nyi zla lcam sring la dus gtor ma chag pa 'di byung ba yin no/
/de bzhin

du gcen gyi zhal nas nga ni rgas 'dug khyod gzhon pa yin pas gsang sngags gsar 'gyur slobs/ de yang da lta 'brog mi shAkya ye shes mkhas pas der rgyugs gsung ba la der ma thon/
'khyin lo tsA ba la kyai'i rdo rje'i dbang zhus/ rgyud gsan/ rgyud cung ma rdzogs pa la 'khyin lo grongs/ chos 'phro 'brog mi'i drung du zhus gsung ba ltar zhur byon
pas| khyod kyis pha shi nas mes po bsnyegs pa legs gsungs nas dgyes/ phyis yul zhing 'ga' btsongs nas rta bcu bdun dang / rtsa rin nor bu'i phreng ba dang bcas pa phul/
gsung ngag rin po che zhus/ lam skor cha lag 'ga' re gnang | khyad par rgyud gsum gyi bshad pa rgyas par gnang nas/ bshad bka' 'dzin pa'i bu chen lnga'i nang nas mchog tu
gyur/ gzhan yang 'gos lo tsA ba la gsang 'dus kyi skor gsan/ u rgyan gyi paNDi ta shes rab gsang ba la thig le lnga'i skor| rma lo tsA ba la bde mchog dang grub rnying gi
skor la sogs pa gsan/ gzhan yang mal lo tsA ba/ ba ri lo tsA ba/ pu rangs lo tsA ba/ gnam kha'u pa sku mched/ 'khon dge bcu ba/ skyu ra a seng la sogs pa bla ma dam pa
mang po la sems bskyed dbang bshad man ngag mtha' yas pa gsan nas sngags gsar rnying mtha' dag gi bdag por gyur/ zhang yul g.ya' lung 'jag shongs su yab dang gcen gyi phyi
rten bzhengs/ de'i nang du seng ldeng gi phur pa byin rlabs can gcig bzhugs/ bra mo lung par dgon chung gcig btab nas lo 'ga' bzhugs pas ding sang sa skya gog por grags
so/ /de'i tshe dpon slob rnams kyis skyo bsang la byon/ ri kha nas gzigs pas/ dpon po ri glang po che nyal ba 'dra ba'i mkhal khung g.yon

pa'i thad na sa dkar zhing snum pa chu g.yas su 'bab pa la sogs pa bkris dang dge mtshan du ma dang ldan par gzigs nas/ 'dir dgon pa gcig btab na bstan pa dang sems can la
phan pa rgya cher 'byung bar dgongs te/ de skor gyi sa cha spyi'i bdag po jo bo gdong nag pa la zhus pas kyang gnang / dgos kyi bdag po zhang zhung gu ra ba dang ban dhe
grong bzhi lha mi grong bdun bya ba yod pa la/ nga 'dir dgon chung gcig byed 'dod pas/ khyed rnams la 'gal ba mi yong na khyed rnams la rin gcig kyang 'jal gsungs pas/ rin
ye mi 'tshal cis kyang mdzad par zhu zer/ 'on kyang phyi rabs tshun chad la 'thad gsungs nas/ rgod ma dkar mo gcig nor bu'i phreng ba/ mo gos gcig la sogs pa gnang nas/
mon grog man| 'bal grog yan bla ma ba bdag par byas/ bla ma 'dis dgung lo bzhi bcu bzhes pa/ dbang phyug bag yod ces bya ba chu mo glang gi lo/ sangs rgyas mya ngan las
'das nas/ bstan rtsis yongs grags ltar na lo sum stong nyis brgya re bzhi| 'thad ldan ltar na nyis stong dang bcu 'das pa'i tshe/ 'dzam gling na nyi zla ltar grags pa mkhas
shing grub pa brnyes pa'i gang zag bgrang ba las 'das pa 'dus pa'i skyed tshal/ chos dang zang zing gi dpal 'byor 'gran zla dang bral ba'i gnas| dpal sa skya'i gtsug lag
khang chen po thog mar btab pa yin no/ /'di nas bzung ste dpal ldan sa skya'i gdung brgyud ces nyi zla ltar grags so/ /de lta bu'i bla ma des dgung lo bzhi bcu pa nas/
re dgu'i bar lo sum cu tham pa gdan sa mdzad/ gdul bya dpag med smin grol la bkod nas re dgu pa lcags pho rta'i

dbyug gu zla ba'i tshes bcu bzhi la ngo mtshar ba'i ltas du ma dang bcas te/ sa skya nyid du bde bar gshegs so/ /bla ma de'i jo mo rdo rje phyug mo la sras ye ma byung ba'i
ngang nas dgung lo nga dgu bzhes pa'i dus su/ bla ma gnam kha'u pas thabs legs kyis nyo chang dang zhag pa 'tshol du bcug nas mkha' 'gro ma'i rnam rol/ gung ra ma jo mo
zhad mo'i sar zhag gcig bzhugs nas sras gcig 'khrungs pa ni/ rnal 'byor dbang phyug birWa pa'i rnam 'phrul sa chen kun dga' snying po yin no/ /'di cung zad mngon du gyur
pa na bla ma la zhus pas/ de yongs su re nas thabs byas pa yin/ da nga rang gis bskyar nas mthar phyin pa byed pas kha'u skyed lhas kyi sgrub khang dang nye ba'i dben par
bang chung zos gsungs/ der gsang thabs su bzhugs pas chu pho spre'u la 'khrungs/ 'khrungs nas kyang rdo rje phyug mo la gsang ba khong gis tshor nas/ khyed kyi gdung brgyud
'di chad du 'phangs pa yin| zhang mo la sras yod 'dug pa legs nga la gsang mi 'tshal/ da nga la nor gzhis mi dgos pa yin zer nas sa skya'i mchod zhing chen mo ma gtogs/
sa zhing dang nor rdzas thams cad zhang mo la gtad do/ /de nas dgung lo bcu gcig gi bar la yab kyis legs par bskyangs te/ dbang bshad man ngag phal mo che gnang / bcu
gcig pa la yab gshegs/ zhal chems la dgon pa 'di klu rgyal gtsug na rin chen gyi pho brang steng na yod pas dpal 'byor phun sum tshogs pa 'byung yang | phyis blo rtsing ba'i
skyon yong nyen yod pas nga'i phung po mnyams pa 'di grog po mgo ldum lta bu 'di'i ya snar mchod rten rtsig la zhog gsungs pa dang mthun par/ rtsis mkhan gyis kyang gshegs
rdzongs kyi chos 'khor dang / gdan

sa bsko ba dang | phyi rten rtsig pa rnams dus mnyam na grub na/ dar rgyas phun sum tshogs pa 'byung zhes lung bstan pa bzhin du/ yum na re/ thogs gcig la gdan sa gzhan gcig
ma btsal na/ jo sras kyi slob gnyer la gnod zer nas/ ba ri lo tsA ba g.yu mkhar mo na bzhugs pa gdan drangs nas gdan sar bsko ba dang / 'phrang brag dmar gnyis kyis dge
'dun bsags nas chos 'khor byed pa/ zhal chems dang mthun pa'i phyi rten bzhengs pa rnams nyin gcig la bsgrubs pas phun tshogs kyi 'gram thams cad things so/ /bla ma 'di
la sku che ba'i yon tan bsam gyis mi khyab ste/ gdung brgyud thams cad kyi nang na 'di nyid mchog tu gyur par byed pas rnam thar rgyas pa gzhan du shes par bya la/ 'dir mdor
bsdu na/ rang don dang gzhan don gyi yon tan no/ /dang po la lung dang rtogs pa'o/ /lung la thun mong ba ni/ gzhon nu nyid nas klog dang yig rtsis/ bzo dang gso spyad/
lugs kyi bstan bcos sogs la shin tu mkhas pas kun gyis ya mtshan du 'dzin no/ /thun mong ma yin pa ni/ ba ri lo tsA ba'i zhal nas khyed jo sras kyi bya ba slob gnyer byed
dgos/ de la shes rab dgos de'i lha 'phags pa 'jam dpal yin pas 'jam dbyangs a ra pa tsa na 'di sgrubs gsungs nas rjes gnang mdzad/ 'jam dbyangs brag phub tu sgrub pa zla
drug mdzad pas/ zhal mngon sum du gzigs nas/ 'jam dbyangs kyi thugs kha nas ral gri bdun brgyud gcig byon pa thugs khar thim/ de bla ma la zhus pas khyed kyi brgyud pa
'di la 'jam dbyangs bdun brgyud gcig 'byon par 'dug gsungs/ sngon jo bo chen pos kyang / sa skya yong pa'i yul

phyogs la phyag mdzad nas 'dir 'jam dbyangs kyi sprul pa bdun 'byon par 'dug gsungs pa dang mthun/ bdun po ni/ sa chen yab sras gsum| chos rje khu dbon gnyis/ 'jam dbyangs
don yod rgyal mtshan pa sku mched gnyis rnams la byed/ kha cig sa chen rang mi bgrang bar tishrI kun blo ba'ang 'dug go /'jam dbyangs grub nas gsan sbyong la mdo'i phyogs
ni/ rong ngur smrig gi brang ti dar ma snying po/ de'i zur chos pa bla chen mi dig byang chad la khyung rnams las sde lnga sdom rnam gnyis la sogs pa chos mngon pa mtha'
dag gsan/ nyang stod pa khyung rin chen grags/ grom pa g.yu rtse ba mes lhang tsher la tshad ma rnam nges| rigs thigs/ chos mchog che chung / dbu ma rang rgyud shar gsum
la sogs pa dbu tshad ma lus pa gsan/ gnam kha'u pa la byams chos/ bslab spyod/ dkon brtsegs/ phal chen la sogs pa spyod phyogs ma lus pa gsan| sngags kyi phyogs la/ yab
dang 'khon dge chung ba la/ pha chos yang phur bde dgyes rgyud gsum la sogs pa ma lus pa dang / bla ma gnam kha'u pa la gsang 'dus lugs gnyis 'grel pa cha lag dang bcas pa
sogs dang / bya spyod yo ga'i skor ma lus pa gsan/ mal lo tsA ba la bde mchog gtso bor byas pa'i rgyud dang man ngag mtha' yas pa gsan/ ba ri lo tsA ba la yang gsang 'dus
dang gshin rje gshed skor/ mahA ma ya/ sangs rgyas thod pa/ rdo rje gdan bzhi la sogs pa mtha' yas pa gsan zhing / rgya gar shar nub sogs kyi mchod rten byin rlabs can
thams cad kyi sa sna bsdus nas sa skya'i rnam rgyal 'bum par grags pa bzhengs/ sangs rgyas 'od srung gi sku gdung la sogs pa sku gdung ring srel rten

gsum byin rlabs can mtha' yas pa bzhugs pas byin rlabs shin tu che bar grags pa 'di/ bla ma ba ri lo tsA bas gtso bor bdag rkyen mdzad nas bsgrubs te/ sa skya'i gdan sa lo
brgyad mdzad nas/ sa chen dgung lo nyi shu'i steng du che 'don bsko bzhag mdzad de| ba ri ba nyid bar phug tu gshegs so/ /zhang ston chos 'bar la gsung ngag rin po che lam
skor cha lag dang bcas pa thams cad ma lus pa gsan te/ de ltar na sa chen 'di/ dang por mdo sngags phyi nang lung rigs kyi gsung rab mtha' dag tshar re gsan pa tsam gyis
mkhyen pas/ ma gsan pa'am mi mkhyen pa gang yang med par 'chi ba gzigs pas/ snying rje dang bdag pas gzhan gces pa'i lhag bsam gyis 'brum bus na ba'i nad g.yog mdzad pas
lags par gsos nas rang nyid la 'gos te/ 'grongsgrongs la thug pa'i sdug bsngal dang du blangs shing / gzhan yang slob gnyer gyi dus na yang bdag pas gzhan gces mang du
mdzad/ phyis gzhan don gyi tshe ni shin tu mang bar mdzod/ sbyor ba la bslab pa gsum las tshul khrims kyi bslab pa ni/ so sor thar pa'i dbang du byas na/ bla ma dge chu ba
gshegs khar/ kun dga' snying po khyod rab tu byung nas 'khon tsho'i sde pa 'di skyongs shig gsung ba'i zhal chems byung ba ltar/ rab byung bsnyen rdzogs la thugs shin tu
spro yang / bla ma gnam kha'u pas bla ma mnyam po la nga gson po'i kha la nyon/ khyod rab tu byung ba bas ma byung na bstan pa la phan gsung ba'i rkyen gyis rab byung mdzad
dbang ma byung na'ang / dge bsnyen yongs rdzogs kyi sdom pa shin tu dag cing / tha na

dge bsnyen gyi skyabs 'gro'i bslab bya lhan pa ser po la yang mi 'gom/ btsun chung rnams rdo sgor rgyag sar byon nas/ tshe dang ldan pa bla gos gcig bzhes cig dge bsnyen rgad
po gcig 'tshal ba yin no gsung zhing legs par gus pa'i phyag mdzad/ gzhan de lta bu'i mdzad pa bstan pa'i mnga' bdag bstan 'dzin kun gyi bla mar gyur pa sus kyang tshul
de lta bu rmi lam du'ang bsgrub par mi nus so/ /de bzhin du byang sems dang / gsang sngags kyi sdom pa 'khor dang bcas pa la nyes ltung phra mos kyang ma gos pa'i blang
dor shin tu bya dka' ba mdzad pas tshul khrims kyi bslab pa rdzogs so/ /lhag pa ting nge 'dzin la/ spyir mnyam rjes kun tu zhi gnas khyad par can gyi nyams dang mi 'bral/
khyad par rim gnyis kyi rnal 'byor mthar son/ yi dam dang bla ma zhi bar gshegs pa kun mnal lam dang mngon sum ci rigs par byon nas chos gsung / the tshom gcod/ yang dgos
rnal 'byor dbang phyug birWa pas rgyud sde bdun cu rtsa gnyis la sogs rgyud lung man ngag mtha' yas pa dngos su 'doms par mdzad/ lhag pa shes rab ni/ gsung rab mtha' dag
gi tshig dang don la chags thogs cung zad kyang mi mnga' zhing / ma rtogs pa dang log par rtog pa dang the tshom mtha' dag myur du gcod nus pa'i yang dag pa'i nges pa
brtan po dang ldan zhing / chos gsung ba thams cad kyang thugs nas gsung / ji lta ji snyed la gzigs pa rnam par dag khyad par slob dpon zla ba grags pa'i lugs kyi dbu ma
chen po'i lta ba khyad par can mnga' bar brtsams chos las shes shing / dbon sras 'jam dbyangs kyi rnam 'phrul/ chos rje bla ma dam pa'i bar du de ltar snang bas ding sang
sa skya pa'i grub

mtha' 'dzin par khas che zhing / nga rgyal byas nas lta ba rang rgyud pa byed pa dag ni lugs dang mi mthun no/ /nang na rtogs pa khyad par can mnga' ba ltar/ phyi rol du grub
pa'i rtags bstan pa yang / gzhan don mdzad dus nyin gcig la sku lus drug sprul te/ sa skya/ mnga' ris mchar kha/ zangs gdong ru khrod rnams su gdul bya mang po la lam
'bras gsung ba gsum/ gung thang du bla ma mal gyi drung du dril bu chos skor gsan pa/ shab sgo lngar chos 'khor bskor ba/ 'bring mtshams 'bren lha lcam gyi lha khang la rab
gnas mdzad pa rnams dus tshod tshes grangs gcig la mdzad/ sku gshegs dus kyang sku'i bkod pa bzhi bstan te/ bde ba can/ gcig po ta la/ gcig u rgyan/ gcig gser mdog can
du gshegs/ pur bzhu dus kun gyis kye rdor zhal bzhi par mthong / la las brgyad par mthong ba yang bstan pa sogs grub rtags bsam gyis mi khyab bo/ /gzhan don la sku dngos
kyi gdul bya/ bla ma dge chu ba la dbang gsan pa'i sta gon gyi mnal lam dang mthun par/ zhang ston mnga' brnyes chos 'bar gyis gsung ngag mtha' dag rdzogs pa'i mjug tu lung
bstan mdzad pa bzhin/ lus ma spangs par phyag rgya chen po mchog gi dngos grub thob pa gsum/ bzod pa thob pa bdun/ rtogs pa dang ldan pa brgya phrag mkhas shing grub
pa thob pa mtha' yas pa byung ste/ gsum ni sing gha la'i a tsa ra| byang chub sems dpa' stag sgom pa kyi 'bar ro/ /bdun ni rje btsun pa/ zhu yas/ shing dga' ston rdo rje
grags/ nags sgo bsod rgyal/ mtshar kha'i rnal 'byor pa/ sgom pa 'od zer grags/ a ce mang chung ma rnams so/ /phyi rabs kyi gdul

bya'i don du brtsams chos kyang rgyud gsum/ bde mchog rtog bdun la sogs pa'i rgyud kyi TI ka nag po gzhung drug la sogs pa'i rgya gzhung gi bshad pa/ spyir zab chos mang po/
sgos chos skyong gi sgrub skor/ yang sgos lam 'bras kyi zan bzhi rnam 'grel 'khrid yig kyang bcu gcig tsam mdzad de/ thams cad kyang tshig 'dus shing gsal ba/ don rgyas
shing zab pa mkhas pa kun gyi yid 'phrog par mdzad pas snyan pa'i grags pa yang / ding sang bod na dpal ldan birWa pa'i sprul pa zhig gis bstan pa rin po che la bya ba khyad
par can byed do zhes rgya gar shar nub tshun chad du grags so/ /phyag rdzas kyang 'di che ste/ chos skyong che chung gnyis ka 'dis rnyed pa'i phyir/ mal gyis/ rdo rje
gdan gyi shar phyogs sgo bsrung ba'i gur mgon gyi bse 'bag 'phur shes sogs gnang / phyi la legs par brdzangs/ gnam kha'u pas zhal bzhi pa legs par gnang ba'i phyir ro/
/de lta bu'i bla ma des dgung lo nyi shu pa nas re bdun gyi bar zhe bdun gdan sa mdzad nas/ sa pho stag gi lo dbyug gu'i bcu bzhi la skya'o kha gdang /g.yung mo mkhar du
ngo mtshar ba'i ltas dpag med dang bcas te zhi bar gshegs so/ bla ma 'dis btsun mo gnyis bzhes pa'i jo mo lcam phur mo la sras gcig 'khrungs pa dkon mchog 'bar zhes pas rgya
gar du slob gnyer la byon/ legs par mkhyen pas phyir 'byon khar rdo rje gdan du gshegs so/ /tsha mo rong pa ma gcig 'od sgron bya ba la sras gsum 'khrungs pa ni/ slob
dpon bsod rtse/ rje btsun grags rgyal/ dpal chen 'od po ste| rim pa bzhin yab dgung lo nga gcig nga drug nga dgu pa ste/ chu pho khyi/ chu mo yos/ lcags pho rta rnams la
'khrungs/ gcen ni

rgya gar gyi grub chen mi thub zla ba'i sprul par grags/ 'dis lo bcu bdun gyi bar la yab bzhugs pas| yab la zab rgyas kyi chos mtha' dag dang / de rting cha pa chos kyi seng
ge la dbu tshad/ byams chos sogs legs par gsan pas mtshan nyid kyi chos la shin tu mkhas/ ston pa bzang bas jo sras gsum gyi gcig tu byed/ cha pa la gser gyi 'gan ji ra
dang / yum rgyas pa sogs 'bul ba dang bsnyen bskur mang pos mnyes par mdzad/ de rting dpal ldan sa skyar mkhas grub kyi skye bo mtha' yas pa bsdus te/ sngags mtshan nyid
kyi 'chad rtsod rtsom gsum dri ma med pa dang / zab rgyas kyi thugs dam zab mos nyin mtshan skad cig kyang mi g.yel ba'i ngang nas gdan sa lo sum cu mdzad zer mkhan yod
kyang nyer gsum mdzad nas/ dgung lo zhe gcig pa chu pho stag gi smal zla'i tshes bcu gcig la dpal sa skyar zhi bar gshegs te/ rgyas par rnam thar chen mo rnams su blta'o/
/rje btsun chen po ni/ lo 'di'i rjes la 'di mdzad la sogs pa'i rgyas pa ni rnam thar chen mo rnams su blta bar bya la/ 'dir ni mdor bsdus te dad pa dang / tshul khrims dang
| thos pa dang / gtong ba dang / shes rab phun sum tshogs pa rnams kyis shes par bya ste de yang / dang por dkar chos mtha' dag gi rtsa ba dad pa phun sum tshogs pa ni/
spyir bla ma dang dkon mchog la shin tu mos pas sku tshe ril po bla ma rnams kyi ched du rten gsum khyad par can bzhengs pa dang / dus mchod 'dzugs pa dang / mchod pa
'bul ba dang / tha na rten gyi drung du mchod pa bshom pa tshun chad la rtsal du 'don zhing / khyad par bla ma yab sras la rdo rje 'chang

gi 'du shes khor yug tu mdzad nas zhal bzhugs pa'i ring la'ang bka' gang gnang sgrub pa'i sgo nas legs par mnyes par byed/ sku'i rgyab mi ston/ ku re'i phyir yang bka' mi zlog
mi mnyes pa cung zad kyang mi sgrub/ zhi bar gshegs nas kyang gsol ba rgyun mi 'chad du 'debs pas sku'i snang ba dang mi 'bral/ gsung rab la the tshom gang byung thams
cad maNDal phul nas bla ma yab sras kho na la gsol ba 'debs/ mdor na dge legs thams cad kyi rtsa ba bshes gnyen bsten tshul la bod du 'di las lhag pa ma byung bar grags
so/ /tshul khrims phun sum tshogs pa ni/ dgung lo brgyad pa la byang sems zla rgyal gyi drung du tshangs spyod dge bsnyen gyi sdom pa legs par nod de/ rten skya bor bzhugs
pa tsam ma gtogs/ sha chang sgong gsum zhal la mi reg dge slong khyad par can gyi thugs nyams dang mi 'bral/ sku 'khor gyi gtso bo yang rab byung la mdzad/ khyed rnams
kyis gso sbyong ma chag pa gyis ja ngas 'dren gsungs nas rab byung 'ba' zhig la dgyes/ mdor na sdom gsum legs par nod nas nyes ltung phra mos kyang ma gos par mdzad do/
/thos pa phun sum tshogs pa ni/ gzhon nu nyid nas klog dang yig rtsis sogs tshegs chung ngus mkhyen cing / yab dang gcen la dbang bshad man ngag ma lus par gsan/ khyad par
dgung lo bcu gnyis pa la sdom pa nyi shu pa dang / sgrub thabs mtsho skyes thugs las gsungs/ bcu gsum pa la rgyud gsum gyi po ti zhal du gsol ba'i mnal lam byung ba bzhin
du tshig don mtha' dag thugs la chud de/ yab gshegs pa'i chos 'khor la tshogs su gsungs pas thams cad ngo mtshar du gyur te/ blo gros chen por mtshan

gsol/ mdor na bla chen yab sras rje btsun rin po che/ gnyan gtsug tor rgyal po/ gnyan dbang rgyal/ zhang btsun tshul grags/ bal po'i paNDi ta dza ya se na/ lo tsA ba dar ma
yon tan/ sum pa lo tsA ba dang dpal mchog dang po'i rdo rje la sogs pa la/ rgya gar nas 'gyur ba'i mdo bstan bcos/ rgyud man ngag mtha' yas pa gcig gsan cing legs par sbyangs/
ma gsan pa 'ga' re yang gzigs rtog legs par mdzad de/ nga thos rgya can min kyang mthong rgya can yin/ ngas dge slong gcig 'grub tu re nas 'dul ba lung 'di yun ring
por blta ba ma grub/ dge slong mi grub par shes nas legs par bltas zhes gsungs/ mdor na ma gzigs pa 'am mi mkhyen pa'i chos cung zad kyang med pas/ thos pas mi ngoms nyid
dang ni/ /zhes pa'i sa gsum pa'i yong sbyong rdzogs par mdzad do/ /gtong ba phun sum tshogs pa ni/ dge 'dun mang du bsags pa'i chos 'khor lan gsum mdzad/ rgyun lngan du
dge 'dun brgya phrag tsam gyi 'tsho ba sbyor/ dbu rtse rnying mar grags pa'i gtsug lag khang / yab kyi nang rten bkra shis sgo mangs/ mes kyi nang rten gser 'bur chen mo/
gcen dang gcung gi nang rten gser sku chen mo re re/ de dag gi drung du dkar me mtshan thub brgya rtsa 'chag med kyi rgyun/ gzhan yang chen po la 'os pa'i bla re yol ba/
'phan gdugs rgyal mtshan/ dril bu'i sdang rings/ gser gyi mdo mangs dang rgyud 'bur la sogs pa'i bka' 'gyur phal cher gsar du bzhengs/ gzhan gyis phul ba'i 'bum cha sum
brgya tsam byung ba'i steng nas brgya phrag gcig gtsug lag khang der bzhugs

su gsol nas/ nyis brgya dge 'dun gyi sde so sor bstan pa'i rgyun la phul| mdor na chos dang zang zing gi dpal 'byor gang la'ang 'dzin chags cung zad kyang mi 'dzin par sbyin
gtong kho na la dgyes pa 'dra ba/ sku gshegs khar na bza' phrugs gcig las ma lus par grags so/ /khyad par chos kyi spyin pa la mchog tu dgyes pas gang zhus de ma thag thugs
nas gsung ba ma gtogs/ phyis bya gsung ba mi srid/ dus nam yang 'chad rtsod rtsom gsum kho nas dus?'dus 'da' bar mdzad do/ /shes rab phun sum tshogs pa ni/ gang gzigs
pa thams cad kyi tshig don la chags thogs cung zad kyang mi mnga' bar so sor rtogs pa'i shes rab kyis legs par dpyad nas ma rtogs log rtog dang the tshom gyi dri ma cung
zad kyang med par thugs su chud pas/ chos rje pas/ shes bya thams cad gzigs pa'i spyan yangs pa| /zhes bstod pa mdzad cing 'jam dbyangs dngos su gzigs so/ /de ltar rang
gi mkhyen cing gzigs pa thams cad gcung dang chos rje pa dang / dga' ston bdud rtsi grags sogs grags pa'i mtha' can rnams/ pho rog pa chen po la sogs pa dngos kyi gdul bya
rnams la nyin mtshan kun tu zab pa dang rgya che ba'i chos 'khor bskor zhing / dngos brgyud mtha' dag gi ched du legs bshad mtha' yas pa brtsams te/ yab sras khu dbon
gyi nang na 'di nyid kyi brtsams chos mang bar bzhugs so| /mdor na bla ma'i mos gus thugs dam thos bsam/ gzhan phan lhag bsam rnams nyin par shugs shin tu che bas mtshan
mo mnal lam du yang mtshan brjod la sogs pa'i zhal 'don thugs dam mang po dang / gzigs rtog dang rtog dpyod mtha' yas pa 'byung zhing / sa chen gyis thugs kha nas bla ma
'khor bcas kye rdor gyi dkyil 'khor ston pa shAka thub 'khor bcas

sprul nas khyod dbang zhu na su la zhu/ rab byang len na sul len 'doms shig ces gsung ba la/ de thams cad bla ma rje btsun khyed rang nyid la zhu ba lags/ zhes zhus pas dgyes
nas dbugs dbyung / khyad par chos thams cad gnad bsdus pa'i tshigs bcad gnang / yang sgos dbang bzhi pa'i lam zab lan mang du gsungs/ lha rnams kyis bde ba can dang mkha'
spyod du 'byon pa bskul ba na/ bdag la ltos pa'i 'gro ba mang du yod pas mi 'gro zhus pa dang / gzhan yang srid pa'i rgya mtsho las 'gro ba mang po sgrol ba'i mtshan
ltas la sogs pa mnal lam gyi rnam par thar pa yang bsam gyis mi khyab pa la sogs pa rnam par dkar ba'i mdzad 'phrin mtha' yas pa'i ngang nas/ gdan sa gcig gshegs pa nas brtsis
na so lnga/ lo bcu'i gong du khur ba nas brtsis na zhe lnga mdzad de/ dgung lo bdun cu pa me pho byi ba'i dbo zla'i tshes bcu gnyis la kho bo 'di nas bde ba can dang
/ de nas gser mdog can du 'khor los bsgyur ba'i cha byad kyis zhing sbyong / lus gsum pa la lus de nyid kyis phyag rgya chen po 'grub bo zhes gsungs nas gshegs so/ /bcu
pa dpal chen 'od po ni/ thugs brtan zhing yangs pa ngo tsha dang khrel yod shas che ba/ shes rab dang brtson 'grus phun sum tshogs pas yab mes kyi chos la legs par sbyangs
shing / khyad par sman spyad la mkhas pas gso ba rig pa'i bstan bcos nyi ma'i 'od zer zhes bya ba la sogs pa'i bstan bcos 'ga' re brtsams shing / sman gyi sgo nas gzhan
don mang du mdzad de/ dgung lo nga bzhi pa chu mo phag gi zla ba lnga pa'i nyer gcig la gshegs te/ mched de gsum dpal lngan sa skya'i gzim khang nyid du gshegs so/ bla
ma 'di la sras gnyis 'khrungs pa ni/chos rje sa paN/ zangs tsha bsod rgyal du grags te/ yum ma gcig gar bu ma nyi khri lcam zhes bya ba'o/ /de yang yab

kyis dgung lo so gsum dang so lnga bzhes pa chu pho stag dang / shing pho 'brug la ste/ slob dpon rin po che gshegs lo dang / rje btsun rin po che so bdun bzhes dus chos rje
'khrungs pa'o/ /chos rje'i rnam thar chen mo rnams dang / bsdus pa chos rgyal mar gsal la 'dir yang bsdus te/ mkhyen brtse phrin las gsum gyis brjod na/ mkhyen pa la rang
gi sbyangs pa dang / gzhan la bstan pa'o/ /dang po ni/ klu'i rgyal pos yum la gnas khang g.yar ba'i tshul gyis bsams bzhin du mngal bzung nas/ dge byed ces bya ba chu
pho stag gi khra zla'i nyi shu rtsa drug la yum gyi lus sems bde ba'i nyams dang ldan par sku bltams te/ gog thub pa'i dus sam skr-i ta'i skad gsung zhing rgya yig mang po
bris nas bklags na mi 'gom par gsungs pa dang / gzhon nu nyid nas klog yig bzo gso ba skad gnyis kyi rnam grangs la sogs pa tshegs chung ngus mkhyen/ rje btsun chen po
la dbang bshad man ngag rgyun ma chad par gsan te/ dgung lo brgyad pa la mtsho skyes/ bcu pa la brtag gnyis/ bcu gcig pa la gur saM thugs las gsungs pas kun gyis ya mtshan
du 'dzin/ mdor na bco lnga pa la rje btsun chen po'i bum pa gang byo'i tshul du thugs su chud/ bco brgyad pa la a byi 'bum pa'i drung du/ slob dpon dbyig gnyen la mdzod
tshar gcig mnal lam du gsan pas thugs su chud/ phyogs kyi glang po'i phug pa yin zer ba gcig tshad ma'i dpe chas bkang ba'i lde mig gtad pa rmis/ bcu dgu pa la don mo ri
pa zhu ston rdo rje skyabs la byams chos rtsa 'grel dang dbu ma mang du gsan/ nyi shu pa la nyang stod skyang thur du 'tshar ston gzhon nu seng ge la tshad ma rnam nges
la sogs pa'i dbu tshad mang du gsan/ de'i bar skabs la sa skyar yab gshegs nas byon dgongs rdzogs sku 'dabs bsgrubs/ sku skal yang zhus/phul/ der rjes bshad gsar dang bstun
nas snga chos phyi chos mdzad de/ rnam nges zla gcig la shin tu rgyas

par thugs nas bshad pas kun ya mtshan du 'dzin par gyur/ de nas khro phur kha che paN chen phebs pa'i drung du byon/ chos mchog rgya skad du gsungs pa la bde dpe bkrams nas
gsan cing rgya skad du sbyar bas/ paN chen shin tu dgyes nas khong dpon slob rnams kyis paNDi ta chen por mtshan gsol te rjes su bzung / tshad ma sde bdun mdo dang bcas
pa dang / rgyan chos mchog lha shAka la sogs pa'i 'grel pa la 'grel bshad/ de bzhin du mngon pa 'dul ba sngags kyi bde mchog gsang 'dus/ khyad par dus 'khor cha lag sems
'grel gsum la sogs pa gsan/ paN chung dA na shi la la yang gtso bor tshad ma rnam 'grel/ gshin rje gshed skor la sogs pa gsan/ bal po saM gha shrI la sgra ka tsan/ snyan
ngag sdeb sbyor/ mngon brjod med zlos?mdosgar la sogs gsan/ spyi lhas pa byang chub 'od dang / rtsis pa dbang phyug seng ge la yang byams chos dbu ma/ bslab spyod la sogs
pa dang / khyad par spyi lhas pa la man ngag zhi byed rdzogs chen| rim lnga/ nA ro ni gu la sogs pa bod na yod tshad gsan te/ lan re zung re tsam gyis rdzogs par thugs su
chud do/ /dgung lo nyer bdun pa la paN chen gyis mkhan po/ spyi lhas pas las slob/ zhu ston rdo rje skyabs kyis gsang ston byas nas dge 'dun grangs dang mtshan nyid tshang
pa'i dbus su nyang smad rgyan gong gi gtsug lag khang du rab byung bsnyen rdzogs mdzad/ 'khon sa skya pa'i gdung rgyud kyi nang na ngur smrig gi rgyan 'chang ba'i gtsug
rgyan thog ma mdzad de/ gangs can pa thams cad rab tu byung ba la ches gtso bor gus par bya ba'i rgyun

gyis gtso bor 'di 'dzin to/ /de ltar tshangs par spyod pa mtha' dag gi gtso bo dge slong gi sdom pa bzhes te/ so thar yongs su rdzogs pa'i steng du byang sems dang gsang sngags
te sdom gsum rdzogs pa'i tshul khrims kyi phung po 'chal tshul gyi dri ma mtha' dag dang bral bas 'dzam gling byang gi phyogs na tshul khrims bsrung ba mtha' dag gi
mchog tu gyur to/ /de ltar rang gi mkhyen pa yongs su rdzogs nas gzhan la ston pa ni/ mkhas pa'i bya ba 'chad rtsod rtsom gsum gyi sgo nas yin pas/ 'chad pa na/ rnam bshad
rigs pa sogs nas ji ltar 'byung ba'i tshul gyi yon tan mtha' dag rdzogs nas gsung rab gang 'chad kyang / gang nas bshad kyang 'brel/ ji tsam bshad kyang ran| ji ltar bshad
kyang 'thad pa'i tshul gyis rna bar snyan cing 'jebs pa dang / yid la 'thad cing 'phrod/ tshig gzung sla zhing don rtogs par yang sla bas dngos kyi gdul bya thams cad
mkhas pa'i go 'phang la myur du bkod de/ bshad pa'i bka' babs pa 'u yug rigs pa'i seng ge dang / zhang btsun mdo sde dpal dang / shar pa sher 'byung sogs te/ mdor na khang
gnyen zhang gsum/ shar nub gur gsum la sogs pa dang / man ngag gi bka' babs pa dmar ston chos kyi rgyal po dang / lho pa kun mkhyen dpal la sogs pa dang / rtogs pa'i bka'
babs pa tshogs sgom/ nyan chen/ grub thob yon tan dpal la sogs te/ mdor na mkhas grub kyi bu chen bgrang ba las 'das pa bshad sgrub la bkod do/ rtsom pa ni/ sgra dang
snyan ngag dang ming gi mngon brjod la sogs pa'i bstan bcos du ma dang / rigs pa'i phyogs la sde bdun mdo dang bcas pa'i don rdzogs par ston pa rig gter rtsa 'grel/ lung
gi phyogs la mdo sde rgyan gyi don 'grel

du byas nas chos mtha' dag 'dus pa thub pa dgongs gsal la sogs te/ mdor na mdo sngags lung rigs thams cad kyi don tshig nyung ngus 'dus pa mkhas pa'i yid 'phrog cing / blun
pos go sla ba'i brtsams chos mang pos dngos dang brgyud pa'i gdul bya thams cad mkhas pa'i go 'phang la myur du 'god par mdzad/ rtsod pa ni/ spyir sde bdun mdo dang bcas
pa'i dngos stobs kyi rigs pa mtha' dag legs par thugs su chud pas bod rgan po'i rtog ge mtha' dag rang blos sbyar ba'i skyon can du gzigs pas/ bod snga ma'i grub mtha' la
dgag pa legs par mdzad pa rnams kun gyis mi bzod/ khyad par de dus kyi 'chad nyan dmar shos dmyal zhig 'jam pa'i rdo rje dpon slob yin pas shin tu ma bzod nas bu dgu'i
rigs pa bzang shos 'u yug pa rigs pa'i seng ge yin pa/ chos rje la rtsod du btang nas/ chos rar zhag shas bsdad nas 'gal du bsgugs pas ma rnyed cing / rtsod par cung zad
kyang ma nus kyi steng nas mi phyed pa'i dad pa thob ste zhabs pad yun ring du bsten pas bu chen du gyur pa lta bu dang / gtsang nag phug pas 'jam dbyangs dang zhal mjal
'phro la/ chos rje la skur pa btab pas yun ring du ma mjal/ gsol ba drag tu btab pas khyod kyis nga la 'thabs pa yin gsungs nas/ dang por mjal nas rtsod pa byed 'dod pa/
de nas dad pa lhag par tshud de gdan drangs zla sbrel du chos zhus/ sku 'dra thugs kha na drod yod par grags pa sgu rum na bzhugs pa 'di legs par bzhengs nas/ phyag nas zhus
te rtse gcig tu gsol ba 'debs pa lta bu dang / mkhas pa su zhig yin kyang / sku mdun

mjal ma thag tu nga rgyal zhi bar gyur/ khyad par mu stegs kyi ston pa shin tu mkhas shing nga rgyal gyis dregs pa 'phrog byed dga' bo la sogs pa drug gis/ rigs gter bod skad
las rgya skad du bsgyur te rdo rje gdan du phebs pa'i mchod brjod kyi tshig la ma bzod pas rkyen byas nas rtsod du yong bas/ chos rje nyid kyi paN chen shAkya shrI dus
tshes bsgrigs/ mnga' bdag rgyal pos dpang mdzad/ gang rgyal ba'i bstan pa la 'jug par byas te/ skyid grong du byon nas dri ma med pa'i rigs pas pham par mdzad de/ bstan
pa'i sgor bcug pas 'phags pa'i yul na'ang 'jam dbyangs dngos su grags so/ /de dag ni mkhyen pa'i yon tan yin la/ brtse ba'i thugs rje ni/ hor gyi rgyal pos bod kyi ngo lta
ma 'jags pa'i skabs su dmag dpung mang po brdzangs te mthong tshad sod cig thos tshad 'dar bar 'gyur ro zhes pa'i lung bud pa rim gyis lag len la bkal ba'i gtam thos pas/
bod 'bangs thams cad sems khong du chud pa'i skabs su| thugs rje chen po 'khrungs te/ dkon mchog la gsol ba btab pas/ dgung lo bgres po re gcig tu phebs pa na hor gyi
rgyal pos gdan 'dren byung pa na/ bod 'bangs thugs kyi dkyil du bcug pa'i brtse ba chen po dang / rje btsun chen po'i lung bstan yod pa bka' bzhin bsgrub pa'i mos gus chen
pos kun nas bslangs te/ sku srog yal bar dor ba lta bu'i sku nyen dang dka' spyad khyad du bsad nas/ re gsum pa la btegs nas lo gsum gyi bar la lam gyi gdul bya'i don mdzad|
hor gyi yul byang phyogs rgyal po'i sar byon te/bod 'bangs bde ba la bkod skad rigs mi gcig pa'i rgyal khams du ma sangs rgyas kyi bstan pas khyab cing 'phral phugs
kyi phan bde la bkod do/ phrin las ni/ gtso bor ji skad bshad pa de dag dang / rje btsun chen po'i nang rten du 'jam dbyangs

gzi 'od 'bar ba bzhengs pa sogs sku gsung thugs kyi rten dang / gtsug lag khang dang dge 'dun gyi sde gsar du 'dzugs pa dang / rnying pa gso ba dang / chos sde mang po'i zhal
bdag mdzad de/ gdan sa chen po dpal ldan sa skya dang / byang phyogs ling chu rtser khab/ bar pa/ bsam yas/ nyang stod skyang thur/ sha pa sreg shing / chung ba khams
gtsang dbus gsum na shin tu mang ba'i bdag nyer mdzad nas spyir rig gnas mtha' dag dang mdo sngags/ khyad par rnam 'grel 'dul mngon phar phyin dbu sems dang bde kye gsang
gsum yo ga bya spyod sogs mdo sngags zung 'brel rtag gnyis kyi bshad srol ding sang gi bar du yod pa ni bdag nyid chen po 'di kho na'i 'phrin las kyi rgyun no/ /khyad par
rgyas pa'i bstan bcos tshad ma rnam 'grel gyi grwa sa/ byang ngam rings/ dbus rtse thang na landra/ sku tshal gong zin/ gser mdog can/ thub bstan gong / gnyan bya gshongs
sogs dang / de dag las mched pa dpal ldan sa skya'i thub bstan rin chen sogs chos grwa mang po la sogs pa shin tu dar rgyas su gyur/ hor yul la 'byon pa'i tshe sa skyar
mtshan nyid kyi tshogs dpon 'u yug rig seng / sngags kyi tshogs dpon zhang btsun mdo sde dpal/ spyi dpon nye gnas su dge bshes shAkya bzang po bkos nas byon rjes rigs chen
pa rang la cha brgyad cu byung par grags pa lta bu bstan pa'i rgyun la phan pa'i phrin las ni bla ma 'di kho na che'o/ /rtsod dus gdul bya nyams dma' ba'i skabs su phrin
las rnam dag gi rgyun tshugs pa rnam thar gyi gtso bo yin gyi/ nyid kyis lha dang bla ma mang po gzigs pa sogs ni byis pa mtshar bskyed du zad do//de ltar dgung lo so
drug pa nas/ bdun cu'i bar so lnga gdan sa mdzad nas/ lcags mo phag gi smal po zla ba'i tshes bcu bzhi la rjod kyis mi lang pa'i ltas du ma dang bcas te/ byang phyogs sprul
pa sde'i gzim khang du bde bar gshegs so/ /gcung zangs tsha bsod rgyal ni/ yab mes kyi chos la sbyangs/ kye

rdor dang phur pa la mnga' brnyes/ zhang po bod kyi gyad pa zangs dkar lcog re'i brgyud yin pas lus rtsal shin tu che ba'i zhang rigs su 'khrungs nas/ sku rtsal shin tu che
ba'i grags pa byung bas/ lus rtsal gyis nga rgyal ba mang pos 'gran du yongs pa rnams kyis 'gran ma bzod pa'i gtam rgyud yod/ gzhi thog bla brang dang / phyag mdas 'khor
tshad kyi lcags ri btab/ chos dang zang zing gi dpal 'byor rgyas pa'i ngang nas/ dgung lo nga drug pa sa mo phag gi rgyal zla'i nyi shu gnyis la dag pa'i snang ba du ma
dang bcas shing / bla ma 'di 'jam dbyangs dngos yin pas khyed rnams kyang mos gus de bzhin du gyis/ nga yang mos gus rtse gcig 'di'i ngang nas lho phyogs kyi rgyud du lam
zab mo sgom zhing / gzhan la yang dbang bskur re tsam byed pa'i rnal 'byor pa gcig tu skye gsungs nas/ la stod ldog gi dpag ri zhes bya bar sku gshegs so/ /bla ma 'di la
sras bzhi/ sras mo bzhi ste lcam sring brgyad 'khrungs pa'i yongs su grags pa ni/ 'phags pa rin po che dang / phyag na rdo rje/ sras gnyis pa ni rin chen rgyal mtshan dang
/ ye shes 'byung gnas so/ /snga ma gnyis ni| ma gcig ldog stod ma kun dga' skyid la yab dgung lo nga gnyis pa shing mo lug gi zla ba gsum pa'i tshes drug la dang / nga
drug pa sa mo phag la 'khrungs pa'o/ 'phags pa blo gros rgyal mtshan dpal bzang po ni/ bstan pa snga dar gyi lo tstsha ba chen po ka ba dpal rtsegs kyi sku skyer slob dpon
chen po padma 'byung gnas kyis lung bstan gsal po yod cing / spyan ras gzigs dang gsung gleng rtag tu mdzad pa'i sa ston ri par grags pa cig gi sku skye de ma thag par
zhal gyis bzhes/ de'i grwa

pa rnams ngo mkhyen pa sogs chung ngu nas byis pa'i spyod pa las 'das/ bslab pa'i gnas dang rgyu rtsal tshegs chung ngus mkhyen/ bla ma 'di dang 'gro mgon phyag na ste/ sku
mched gnyis kas sgu rum gyi nyi zer la na bza' dang 'khor gsum bkal| kun gyis 'di ni 'phags pa'o zhes bsgrags pas 'phags par grags/ dgung lo gsum pa la sgrub thabs mtsho
skyes/ brgyad pa la skyes rabs/ dgu pa la brtag gnyis thugs las gsungs/ tshogs pa thams cad shin tu ngo mtshar| de ltar na skye stobs kyi thugs rab ni chos rje las kyang
lhag par mkhas pa rnams la grags so/ bcu pa la chos rje'i phyag phyir gong du byon pa'i mar lam zul phur/ chos rje pas mkhan po/ zul phu ba na bza' 'phred gsol du grags
pa chos dbang bas slob dpon mdzad nas rab tu byung / skyor mo lung pa shes rab seng ge la kA ri kA gsan te lhag pa tshul khrims kyi bslab pas phyug par mdzad do/ de ltar
dgung lo bcu bdun pa'i bar chos rje la dbang 'khrid bshad pa phal cher rdzogs| shin tu brnyes nas chos dung / lhung bzed/ phyag dpe/ tshogs pa rnams gtad/ bstan pa'i khur
bkur/ bcu bdun pa la chos rje dang bco brgyad pa la byang phyogs rgyal po go dan yang gshegs/ de nas =se?so chen gan gyis gdan drangs| brtag pa dang dri ba la sogs pa'i
sgo nas yid ches shing / btsun mos mtshams sbyar nas mos gus khyad par can tshud/ dgung lo bcu dgu pa chu mo glang gi lo gsar la se chen gan gyis dbang bskur zhus/ g.yang
kri'u las byas pa yi ge sa dang rin po che 'i ri mo yod pa'i dam ga phul/ ti shrI'i mtshan gsol/ gser dang mu tig gi rnam sbyar/ sku chos/ phyam tshe/ dbu zhwa/

chags lham/ gzhugs bzhugsgdan/ gser gyi khri/ gdugs/ gsol zhal| gsol sder la sogs tshang ma/ rnga mo dang chibs?phyibs drel gser gyi sga 'khor tshang ma/ gtso bor dbus gtsang
gi khri skor bcu gsum/ sgos su gtsang chu mig gi khri skor du gang gtogs phyag phyir phul/ de dus kyi dbu zhwa rtse gdong pa la yod/ par grags/ dam ga shar pa dang / sga
'khor zur tsho ba la yod par byed do/ /phyis lo stag lo de la bande shed skyed bod yig tu bris pa dang / dngul bre chen lnga bcu rtsa drug ja sig nyis brgya/ gos yug brgya
bcu dang / dar yug stong dang brgya phul lo/ stag lo 'di la rgya gar du ru kas bzung yod/ mtshams hor dmag khyer/ de bzhin gshegs pa'i tshems mche ba gdan drangs par
byed/ de bar 'phags pa rin po ches byang dngos su byon/ chos rje'i sku 'bum bzhengs/ 'u yug pa gdan 'dren btang?gtang nas mdo khams su bsnyen rdzogs mdzad rtsis la 'u yug
pa grongs/ snye thang pa grags seng gis mkhan po mdzad/ las slob jo gdan byang thang pa bsod rgyal/ gsang sde yar lungs pa byang rgyal/ dad dge mkhan po sgro dang gnam
'phar ba sogs chos rje'i bu chen mang po bsags nas dgung lo nyer gcig pa shing mo yos lo zla ba lnga pa'i tshes bcu bzhi'i nyin/ rgya bod kyi mtshams he ce'u dang nye ba'i
sar/ rgyal ba'i bstan pa la zhugs la yongs su rdzogs pa dge slong gi sdom pa rnam par dag pa bzhes so/ /dgung lo nyer gsum pa'i sbrul gyi lo zla ba bzhi pa'i tshes bcu
gsum gyi nub mo/ chos rje mngon sum du byon nas/ zab rgyas kyi chos gsungs/ lung bstan/ dbugs dbyung / bstod pa yang mdzad/ thos pa rgya mtsho ma yang de dus mdzad par byed
do/ /de nas hor yig ge med pa la yi ge

gsar brtsams/ de'i phud la bande shed skyed thags ma phul/ dbang yon bar ma la bod chol kha gsum/ tha ma la rgya yi mi yugs chen mo phul/ bod thams cad sa skya pa'i chos lugs
las gzhan pa byed dbang med pa'i lung 'bud gsung ba la/ rang rang gi chos lugs gang yod skyong du 'jug pa cis kyang dgos gsungs nas/ yon mchod gnyis ka'i 'ja sags thams
cad la rang rang gi chos lugs la 'bad pa thon gsung ba sha stag yod pas dbang spus shin tu bzang ba yin no/ /rgya nag gi chos lugs sogs par spyod pa'i zin shing ston pa
bcu bdun bstan pa la shin tu sdang bar yod pa rnams ni rigs pa rnam dag gis btul nas bstan pa la bcugs te| rgya/ hor/ ljang / yu gur/ mi nyag la sogs pa'i skal ldan snod
du rung ba rnams la/ rab byung bsnyen rdzogs lo re'i nang du stong phrag re tsam rang gis gnang ba dang / mkhan bu 'dul 'dzin chos mgon zhes bya ba sman rtse'i yul du brdzangs
nas/ des kyang rab byung dgu brgya tsam dang / rje nyid kyis gnang ba snga rting gril ba la bzhi stong bzhi brgya nyer lnga mdzad de/ rgya nag gi rgyal khams rab byung
gis gang bar mdzad do/ /mtshams gcig tu hor dang sa skya pa 'brel ba'i snyan pa sgrogs pa dang / 'ja'?'ja mo 'dzugs pa la gong ma yon mchod kyi 'ja sar 'khyer nas/ hor
gyi mi chen dwasman zhes bya ba sa skya bar du brdzangs/ 'di hor gyi gser yig pa bod la brdzangs pa'i thog ma yin no/ /de nas dgung lo nyer brgyad pa chu pho khyi la char
rkyen mang du bskur ba mdzad pa rnams la brten nas/ dpon chen shAkya bzang pos dbu rtse sgo gsum

gser thog chen po dang bcas pa/ gser 'bum chen mo g.yu thog dang bcas pa dang / thub pa chen po'i gser sku la sogs pa bzhengs/ de'i phyis lo chu mig chos 'khor sngon ma la
dge 'dun brgyad khri tsam la 'bul 'gyed gya nom pa gnang / hor yul nas yar byon pa'i lam khar mkhar mdo khams gtso mdo gnas gsar dunye gnas chen po rin chen stan tshul gyis
do dam byas nas gser gyi glegs bam phyed nyis stong la sogs pa/ rten gsum sde dgon/ mi nor gyi 'bul ba grangs med pa bzhes nas dgung lo so gcig pa shing mo glang la sa
skyar phebs/ gser thog chen po'i bzhugs tshags/ gser 'bum bkris sgo mangs/ rje gong ma'i phye rten skya 'bum bdun la gser gyi gdugs chor ro/ sgos su chos rje'i phyi rten
la gser thog bka' 'gyur la sogs pa gser gyi spo ti nyis brgya lhag pa la sogs pa bzhengs/ de lta bu'i bstan pa'i mnga' bdag chos kyi rgyal po/ 'jig rten gyi gtso bor gyur
nas kyang / mdo sngags dbang bshad kyi rgyun zab mo nyams kyi dogs nas/ de dus kyi dge ba'i bshes gnyen mkhas btsun bzang ba dang / lung rgya che ba chung 'bring mtha'
dag bla mar bsten/ rang bzhed pa'i chos de 'dug na lo btsun phal pa gcig la 'dug kyang / nga rgyal dang khengs pa dang gzhan gyi smod pa sogs gang la yang mi dgongs par gus
pas gtsug tu bzhes nas chos zhus ste/ de dag gi rnam thar rgyas pa gsan yig sogs na gsal lo/ /chos kyi ched yin kyang 'di lta bu'i che 'gying bcag pa ni gzhan sus kyang
sgrub par dka'o/ /dus phyis sgra tshad snyan ngag la sogs pa rig gnas

thun mong ba chos 'brel du mi 'gro ba la dgongs nas/ de dag gi 'dzub khrid pa la phyag mi mdzad pa la 'khrul nas/ gdung brgyud la khag gtang ba'i zab chos mang po bslabs nas/
chos 'brel du mi rtsi ba byung ba ni rang rang gi khengs pa'i skyon no/ /de nas dgung lo so gsum pa me mo yos la 'gro mgon phyag na sku gshegs pa'i chos 'khor chu mig
tu mdzad pa la dge 'dun dgu khri la 'bul 'gyed bgrang las 'das so/ /de rjes de ma thag hor gyi gdan 'dren pa nan ches nas lo bzhug de la 'dam du phebs par byon/ phyis lo
sa pho 'brug la dpon chen shAkya bzang pos lha khang chen mo bzhengs/ khri skor bcu gsum bskul/ dpon chen kun dga' bzang po dang sbrel nas rdzogs par grub/ rin chen sgang
/ lha khang bla brang / dus mchod bla brang rnams kyang bzhengs so/ /gong du phebs nas dgung lo so drug pa lcags pho rta la dbang zhus pa'i tshe mi nyag rgya rgod kyi rgyal
po'i shel dam la bcos byas nas shel dam gling drug ma dang / mu tig gi 'ja sags phul/ gnam gyi 'og sa'i steng na/ rgya gar lha'i sras po/ sprul pa'i sangs rgyas/ yi ge
rtsom mi/ rgyal khams 'jags su 'jug pa po gnas lnga rigs pa'i paNDi ta 'phags pa ti shri zhes mtshan gsol/ dngul bre chen stong rwa can dang / gso dar lnga khri dgu stong
la sogs pa phul/ mjal res kyis mthong phyag dang mjal dar dngul bre 'chag med sogs mdzad pas/ rgyal po'i 'phral gyi 'bul ba kun gril bas gser bre brgya

lhag dngul bre stong rwa can/ gos dar bzhi khri la sogs pa byung bar bshad do/ /de nas zhe gnyis pa me pho khyi lo la sa skyar phebs/ bod kyi dge bshes skya btsun thams cad
la/ bod kyi dbang bshad lung man ngag thams cad nga la yod pas nyan du shog ces bka' gnang nas/ zhe drug pa'i bar la chos dang zang zing gi char phab/ khyad par glang lo
la chu mig chos 'khor chen mo la zhag bco lnga'i bar du dge 'dun 'bum phrag gcig la chos dang zang zing gi sbyin pa mdzad tshul bsam gyis mi khyab/ de ltar skyangs pa'i
slob ma'i mchog kyang shar nub gung gsum/ khang gnyen zhang gsum/ la ru ba/ gnyen chen pa/ sru lung pa/ lo mchog dga' ldan pa bkra shis dpal/ zhang dkon mchog dpal/ gsal
la ba 'dor 'bum/ dbus pa sangs 'bum dam pa kun dga' grags la la sogs pa brgyud pa 'dzin nges kyang mang du byon/ snang ngor bstan pa'i rtogs pa'i yon tan yang 'od gsal rgyun
mi 'chad du yod pa dang / rnal lam du yang gzhan rgyud dang gzhan gyi rmi lam gang rmi mkhyen pa dang / rma bya chen mo dang / dpal mgon klu sgrub la sogs pa gzigs so/
/de ltar dgung lo bco brgyad pa nas zhe drug gi bar nyi shu rtsa dgu'i bar la gdan sa ches 'bring chung gsum/ rgya bod kyi chos sde phal mo che'i bdag rkyen bsko bzhag
skyong dar la sogs pas nyin mtshan bzlas par mdzad nas zhe drug pa lcags pho 'brug gi smal lo zla ba'i nyi shu gnyis la dkon mchog gi drung du mchod pa rgyas par gshoms gsungs
nas rdo rje dkyil krung mdzad/ rdor dril thugs khar bsnol ba'i ngang nas  rma bya chen mo dang / dpal mgon klu sgrub la sogs pa dngos su gzigs so/ /ngo mtshar gyi bltas
du ma dang bcas te/ lha khang che

mo'i bla brang du bde bar gshegs so/ |'gro mgon phyag na rdo rje ni/ dgung lo drug pa la chos rje'i phyag phyir hor yul du byon/ gzhon nu nas sems can sbyor sgrol nus/ byang
ngos rgyal pos sras mo me ga dun gnang / hor chas su bcug se chen rgyal pos pA len dbang gi lung dang gser dam/ thong phyi g.yas g.yon gyi khrim ra dang bcas pa gnang /
sa chol kha gsum gyi khrims bdag tu bkos/ bod la tishri dang wang gi las kha byung pa'i thog ma sku mched 'di gnyis yin/ 'di gnyis kyis dam kha gnyis dam 'khor dang bcas
pa dang / ti shri kun blo'i la na he'i dam kha/ 'phags pa rin po che'i dbu zhwa rnams rtse gdong pa'i phyag na bzhugs shing / rgya'i wang gi las kha dang lung gnang sbyin
yang nar mar yong ngo / /'gro mgon phyag na 'di ni dgung lo nyer dgu pa me mo yos la dgu rum gzim khang du sku gshegs so/ /'phags pa gshegs pa'i phyis lo bya rog tshang
la hor dmag dmag drangs/ dpon chen kun dga' bzang po bkrongs/ de'i phyis lo chu mig tu tsha gshegs ljongs kyi chos 'khor la khri phrag bcu gcig tsam gyi dge 'dun bsags nas
'bul 'gyed rgyas pa dang / nang rten chen mo lnga chen dpal 'bar las kyang che ba'i gser sku bzhengs so/ /zangs tsha'i sras rin chen rgyan pa dang / ye 'byung ba gnyis
yab nga lnga pa'i sras yin/ snga ma'i yum shab kyi jo 'bro ma yin/ phyi ma ni gung thang pa lha lcam mdzes ma'i g.yog mo rdo rje gdan gyi zur bu yin/

lha lcam pa la sras mo bsod nams 'bum dang nyi ma 'bum gnyis las ma byung / rin chen rgyal mtshan pa'i yum la sras mo mdo sde dang / yang jo mo hor lcam zer ba gcig sras mo
rin chen 'byung gnas te/ zangs tsha la sras bzhi dang sras mo bzhi byung / rin chen rgyal mtshan pa la dpag shi rin chen du grags/ chos rje khu dbon la gtugs/ rab tu byung
nas legs par sbyangs pas mkhas grub tu gyur/ 'phags pa bod du 'byon ring la gdan sa shing kun dang me tog ra ba sogs kyi gdan sar bskos/ phrin las rgyas pa'i ngang nas
dgung lo zhe gnyis pa sa mo yos la rgya nag shing kun tu gshegs so/ /ye 'byung bas kyang gong du byon/ yon tan phun sum tshogs pa dang ldan ljang yul gyi rgyal po hU~M ka
ra rje'i bla ma mdzad/ phrin las dang ldan pa'i ngang nas dgung lo so drug pa la mdo khams se ra snar gshegs so/ /'gro mgon phyag na'i 'jo mo mkha' 'gro 'bum la sras gcig
'khrungs pa de sgro bang du byung nas yab gshegs pa'i phyis lo lha khang chen mo'i 'gram ldings pa dang mnyam du 'khrungs pa ni/ dharma pa la rakShi ta zhes bya ste/ dgung
lo dgu pa la 'phags pa sa skyar phebs pa dang 'jal/ dbang bskur byin gyis brlabs/ bcu gsum pa la gdan sa'i khur chen po'i bskur nas 'phags pa zhi bar gshegs/ gshegs
rjongs bsgrubs/ chos 'khor la tshogs chos gsungs pas thams cad ngo mtshar du gyur/ bcu bzhi pa la gong du byon/ se chen mnyes nas/ bla ma 'phags pa'i gdung gzhugs pa'i shel
gyi mchod rten bzhengs/ de bzhugs pa'i dge 'dun gyi sde chen po me tog ra ba bzhengs/ der

thogs gcig byon nas yar phebs pa'i lam mdo khams kyi tre maNDal du dgung lo nyi shu pa me mo phag gi smal zla'i tshes bco brgyad la gsol ma 'phrod pas gshegs so/ /de'i jo mo
stag 'bum la sras ratna bha dra zhes bya 'khrungs pa yang gzhon nu nas gshegs te/ yongs su grags pa'i gdung rgyud grags che ba med pa lta bur gyur te/ shar pa 'jam dbyangs
rin chen rgyal mtshan pas sa skya'i zhal bdag gser thog g.yu thog gi bcor rnam dang / lha khang chen mo'i gnam rgyun/ mchod cha/ thing khang la yo ga'i dkyil 'khor grangs
med bzhengs pa/ bdag nyid chen po'i slob gnyer dbu mngon?mdon / rgyal po'i bla ma la sogs pa mdzad dgos pa byung pa'i rnam thar zur pa rnams na gsal lo/ /slob dpon chen
po ye 'byung bas dgung lo nyer lnga 'gro ba chu pho khyi lo la bdag nyid chen po bzang po dpal ba bo dong e ru 'khrungs/ gdan sa'i gser thog chen moo bzhengs lo dang
gcig 'dis dgung lo bcu drug pa'i tshe 'phags pa rin po che sa skyar 'phebs/ dbang bshad mang du gnang / lan gcig 'di la yun ring du gzigs nas/ mgo res spus mo la phab pa'ang
srid/ yon tan 'bungs las slobs phyag na'i ri rgyud yin zer ba gnyis las mi 'dug ye 'byung gi ri rgyud yin zer ba mang du 'dug pa rmis gsung ba'i lung bstan bstsal/ de
ltar 'di sgres kyang pha yul mnyam po la yum bzang ngan dang / grags che chung gi phyag na'i sras dharma pa la gdan sar skos/ 'di rang dga' ba'i tshul du bzhugs/ dgung lo
nyer gcig pa la mi chen a 'bus gdan drangs nas gong du byon/ gong ma'i lung gis re zhig brtag dgos pas sman rtser rgyug gsung nas bcugs pas/ 'dis nyer

bdun bzhes pa'i tshes sa skyar dharma?dharam pA la grongs/ gdan sa bu chen la bcol nas/ sa skya pa rnams ci bya la gtad pa'i dus/ yar 'brog gi dpon chen ag glen gyis sems kyis
ma bzod/ do dam cher mdzad/ de'i grogs kham pa dpon nag ces bya bas kyang byas nas bka' gros pa rnams la gros bskul/ tishri grags 'od pa gong na bzhugs pa la zhu yig
byas pas/ ti shri ba'i phyags phyi nyi lde ba shes rab dpal dang / mi chen o dus byas nas gong ma la zhu ba nan gyis 'bul ba'i rgyu dang / lcam sring ma spyod nyes gcig kyang
hor yul du phebs pa g.yang la lhung nas grongs pa la 'ja' 'od ring bsrel byung bas/ nga'i bla ma'i rus pa yin tsam gyis chog par 'dug pas| bzang po dpal ba 'tshol?mtshol
gsung ba'i lung bud/ de dus bla ma 'dis rje btsun ma la rtse gcig tu gsol ba btab pas nyi ma 'char khar tsandan sdong po'i steng nas zhal bstan/ bu 'dod pas ni bu thob
'gyur zhing / /nor 'dod pas ni nor rnams nyid thob/ ces gsung byon/ dgung lo so lnga pa la sman tse nas gdan drangs/ so drug pa la gong mas gnang sbyin bzang po mdzad/
'phags pa ti shri'i dbon po yan nges su 'dug pas gdung brgyud spel ba'i lung bud/ sa skyar mgyogs par byon las gdan sa gyis gsung ba bzhin phebs te gdung rgyud spel ba dang
/ slob gnyer rnams legs par mdzad/ rgyal po'i lung yod kyang gsan sbyong gi stabs dang / cung zad mi mdzes pa la dgongs nas lo bcu'i bar du lha

khang bla brang du bzhugs nas gdan sar shar pa rin rgyal ba bzhugs su bcug de ltar na 'dis nyer brgyad pa nas zhe lnga'i bar lo bco brgyad kyi ring la dpal ldan sa skya'i gdan
sa shar pas byas pas/ da lta yang shar pa'i bla ma che 'don grub pa rnams chos khri steng du byon/ chog pa'i rgyu mtshan yang de yin/bdag nyid chen po bgres khar nga
gnyis pa la rab tu byung /mtshan a mo gha dhwa dzar gsol/ thugs dam zab mo la rtse gcig bzhugs/ lha khang chen mo'i lcags ri chen mo bzhengs pa sogs kyi phyag rjes kyang
bzhag thugs bskyed bzang ba dang bla ma yi dam gyi byin brlabs zhugs shing chos skyong 'di rnams bran du 'khol bas sa skya'i chos dang zang zing gnyis ka 'di'i dus kho na
dpal 'byor che bar grags pa'i ngang nas dgung lo re gsum bzhes pa shing pho byi ba la gzhi thog gzim khang du gshegs so/ /zhe lnga pa la bu yan du rgyal pos gu shrI'i lung
gnang ba nas gshegs gshegs kyi bar gdan sa mdzad do/ /bla ma des rgyal po'i lung ltar gdung brgyud spel ba'i phyir du btsun mo drug khab tu bzhes pa  ni/ rgyal pos gnang
ba'i hor mo/ dpon chen ag glen gyi jo mo phul ba'i mang mkhar ma kun dga' 'bum/ gzhan yang kun dga' nam mkha'i rgyan/ nam mkha' rgyal mo/ red mda' ma nyi ma rin chen/
zhal lu ma gzhon nu 'bum rnams so/ /dang po la sras bsod nams bzang po/ 'dis sku gzhon dus byang ngos su gu'i gung mdzad/ de rting rgyal po yu pa rtas pA len dbang gi mtshan
dang lcam mo gnang / sras ratna shrI bya ba yang 'khrungs te/

yab khams su gshegs/ sras rgya yul du gshegs nas de las gdung brgyud mched pa med do/ /mang mkhar ma ngang mor grags pa de la sras tishri kun blo ni yab dgung lo so brgyad
pa sa mo phag la 'khrungs/ rnam thar thams cad 'phags pa rin po che dang mtshungs par grags/ gong du byon/ hor ge gan rgyal po'i ti shri mdzad/ bstan pa'i bdag por gyur/
yab kyi gshegs rdzongs rten bzhengs/ 'phags pa rin po che'i gdan sa che ba sa skya/ shing kun/ me tog ra ba gsum/ bar pa chu mig mdo khams na gtso mdo/ bsam 'grub/ ri 'bur/
gnya' gong / rgya yul byang ngos na ling chu rtsir khab ste drug gzhan yang chos sde du ma'i zhal bdag sko bzhag sku mched rnams la sa cha dang bla brang dam kha la sogs
pa so sor sbyar te| yab kyi tshab mdzad nas phrin las phul du byung ba'i ngang las dgung lo nyer dgu pa me mo yos la me tog ra bar gshegs so/ /'di la ni gdung sras med
do/ /ma gcig nam mkha' rgyal mo la/ /yab zhe bdun pa dang zhe dgu pa'i dus tishri kun dga' legs 'byung ba dang / kun rgyal ba gnyis 'khrungs/ snga mas rgyal po 'ja yan gyi
tishri mdzad/ bstan pa'i bdag por gyur/ dgung lo nyer gsum pa rta lo la dang / phyi mas rgyal po de dang / rin chen dang / tho gan thi mur gsum gyi tishri mdzad| phrin
las rgyas pa'i ngang nas lnga bcu pa phag la ste/ de gnyis kyang me tog ra bar gshegs shing / snga ma la yang brgyud pa ma mched do/ /ma cig nam mkha' rgyal mo la sras gcig
byung yang chung ngu nas gshegs/ yab zhe bzhi pa dang nga gcig

dus/ mkhas btsun nam legs pa dang / nam mkha' rgyal mtshan pa gnyis 'khrungs/ gcen skyes stobs kyi thugs rab che/ chos skyong la nus pa thon/ ku sha la go dan rgyal pos gu
shrI'i mtshan dang / shel dam gnang / gdan sa lo dgu mdzad/ so dgu pa la gzhi thog tu gshegs/ gcung gis rgyal po de'i bla mchod mdzad/ dgung lo nyi shu pa la pho brang dang
nye bar gshegs/ de gnyis kyi bar du sras gcig gzhon nu la gshegs so/ /ma gcig red mda' ma la sras lcam sring gsum 'khrungs pa'i sras che ba gzhon nu nas gshegs/ de 'og
slob dpon ma kun dga' 'bum/ chung ba kun dga' legs/ 'di yab zhe bdun pa sa pho spre'u la 'khrungs rgyal po tho gan the mur gyis pA len dbang gi las kha gser dam/ bod chol
kha gsum la shes su bcug pa'i lung dbang bsod nams bzang po'i jo mo la gnang ba'i dpon mo bud dha gan dang bcas pa gnang / phrin las rgyas pa'i ngang nas dgung lo nyer
dgu pa sa pho byi ba la srad kyi sa cha tshags tshigs bya bar sku gshegs/ ma gcig zhal lu ma gzhon nu 'bum la sras bzhi 'khrungs pa'i che ba/ gu shrI kun dga' nyi ma ni/
yab zhe brgyad pa sa mo bya la 'khrungs/ gzhon nu nas yon tan thams cad rdzogs/ tishri kun blo ba dang mnyam du gong la byon| g.ying khyung rgyal po'i bla mchod mdzad?mdzod
de/ gzhon nu dgung lo bcu bzhi pa chu pho khyi la pho brang du gshegs so/ /gcung 'jam dbyangs don yod rgyal mtshan pa yab zhe dgu pa lcags pho khyi la 'khrungs/ 'jam dbyangs
dngos su grags| ba~Mka' chen drug la thugs bshad mdzad/ mkhas btsun pa gdan sar bzhugs kyang tshogs chos 'dis

gsung / dgung lo so bzhi pa shing pho spre'u la rin chen sgang du gshegs/ spur bzhu ba'i du gseb tu 'jam dbyangs smra seng gi rnam par nam mkha' la gshegs par las dag pa 'ga'
zhig gis mthong ngo / /de'i gcung bla ma dam pa bsod nams rgyal mtshan pa ni/ yab nga gcig pa sa pho byi ba la 'khrungs/ rnam thar rgyas pa du ma las 'byung ba ltar gcen
dang / dpang lo chen po dang | rgyal sras rin po che dang / byang sems chen po bsod grags pa dang / bla ma dpal ldan seng ge la sogs pa mkhas grub kyi bla ma dang / na
bza' phrag phug pa dang sron pa chos dpal la sogs pa grub thob ku sa la'i bla ma mang du bsten| shin tu mkhas par sbyangs/ dus phyis kyang bu ston thams cad mkhyen pa'i
drung du mdo sngags thams cad skyar nas gsan zhing sbyangs pas/ rig gnas phyi nang mdo rgyud mtha' dag la ma gsan pa'am/ mi mkhyen pa cung zad kyang med cing | de yang re
re la 'di kho na mkhas par 'dug snyam pa lta bu'i mkhyen rab yongs su rdzogs/ rigs rus 'gran zla dang bral/ dpal 'byor chab srid kyang sa skya pa mnyams pa'i dus kyi mnga'?mangs
thang yod kyang / kun spangs bya bral gyi bsam sbyor dang | bla ma thams cad kyi bran du gyur pa'i thugs 'dun dang nga rgyal bcag pa'i spyod lam gyis bkur bsti mdzad
par ma zad/ 'khor 'bangs phal pa dang sprang po yan chad la brnyas bcos kyi spyod pa cung zad kyang mi mdzad par 'og nas 'gro ba chu las med snyam pa'i thugs 'dun rtag
tu mnga'/ khyad par hor rgyal pos gdan 'dren des drag lan gsum du byung ba la thabs sna tshogs kyis 'bros bzur mdzad/ dwags skong sogs su dben pa bsten pa'i ngang

nas nyin mtshan chos kyis mda' bar mdzad| ta'i si tu byung ba rgyal mtshan gyis bsam yas kyis chos gzhi dang / sa skya'i skyong dar mdzad pa'i snyan bskul gyi zhu yig rim par
phul ba la/ thugs khrel bka' skyon thugs 'byung gi bka' shog na'ang / bya bral gyi ngang nas phyag rdzas gang byung thams cad bsam yas la sogs pa'i zhig gsos dang / bo
dong bsam yas gnyis su dge 'dun shin tu mang por bsags nas mdo sngags kyi chos 'khor shin tu ngo mtshar ba bskor ba'i bsnyen bkur 'bul snod dpag med mdzad pa la sogs pa'i
sbyin pa dang / sdom gsum gyi nyes ltung phra mos kyang ma gos pa'i ngang nas rab byung bsnyen rdzogs stong phrag lnga lhag la sogs pa mtha' yas pa'i mkhan po dang / dbang
bskur sems bskyed grangs med pa'i slob dpon mdzad/ tshul khrims rgya cher spel ba'i tshul khrims/ de dus kyi sa skya pa'i nang zhig dang / shed che ches chung chung 'dzoms
pa'i sde 'khrug la sogs pa'i log sgrub bzod pa'i bzod pa dang / nyin dal ba don med du skad cig kyang mi bzhugs pa'i brtson 'grus dang / sangs rgyas dang sangs rgyas
kyi zhing mang po gzigs pa dang / sngon dang phyi ma'i mtha' mang du mkhyen pa'i ting nge 'dzin dang / ji lta ji snyed mtha' dag la chags thogs mi mnga' ba'i shes rab la
sogs ste/ lung rtogs kyi yon tan dang gzhan phan phrin las kyi cha la 'gro mgon 'phags pa rin po che man chad kyi gdung rgyud gang zag sus kyang 'gran par mi nus pa'i yon
tan dang ldan pa'i ngang nas dgung lo re gsum pa lcags mo yos lo zla ba drug pa'i nyer lnga la

dpal bsam yas lhun gyis grub pa'i bla brang bkra shis skang gi gzims khang du gshegs so/ /'di gsum gyi mched zla gcig chung ngu la gshegs so/ /de ltar mtshan mi thon pa mi
the ba'i bdag nyid chen po'i sras yongs su grags pa dgu ni/spyi dpon tashri kun blo| gzhi thog pa mkhas btsun nam legs pa dang / nam rgyal ba gnyis/ lha khang pa kun legs
pa dang kun rgyal ba gnyis/ rin chen sgang pa kun dga' nyi ma/ don yod rgyal mtshan pa/ bla ma dam pa ste gsum/ dus mchod pa kun dga' legs pa ste dgu'o/ /de rnams las sras
ji ltar mched ce na/ kun blo/ kun dga' legs 'byung / kun nyi/ bsod rgyal rnams rab byung gtsang ma yin la/ kun rgyal ma bsnyen rdzogs ma mdzad gong du ma cig byang pa
mo la lha khang chos rgyal ba dang | kun spangs pa'i lcam mo la blo gros rgyal mtshan pa gnyis 'khrungs pa/ gnyis ka la ta dben gu shrI'i mtshan dang las kha byung / gzhung
lugs rnams la sbyangs/ mkhas par mkhyen/ bu ston gdan drangs nas lha khang du rdor dbyings kyi blos blangs bzhengs/ gcen lcags mo lug lo ba yin/ dgung lo nyer bdun pa
la gong du byon/ nyer bdun pa sa mo phag la rgya yul du gshegs/ gcung chu pho spre'u lo pa yin/ bzhi thog gdan sa yang mdzad/ so bdun pa sa pho spre'u la gshegs so| /chos
rgyal bas bsnyen rdzogs ma mdzad gong du ta dben byang pa'i lcam mo la sras gnyis 'khrungs pa ni/ theg chen chos rje kun bkras pa dang / bdag po bsod bkras pa ste/ snga
ma sa mo glang la 'khrungs/ gzhon

nu nas mkhas btsun bzang gsum gyi skyes stobs kyi bag chags gsal/ sbyor byung gi nan tan 'grub/ dbyar dpal ldan bla ma dam pa la sogs pa'i dam pa mang po gus pa'i gtsug gis
bsten/ 'od gsal dang rnal lam la sogs pa'i thugs dam bsam gyis mi khyab pa dang ldan/ mngon tshan chung zhing sa chod che ba'i cha lugs dang gnas dang grogs la sogs pa bsten
pas thugs rgyud legs par smin nas dgung lo re bzhi pa chu pho 'brug lo la rgya nag ta'i ming rgyal pos/ ta'i twa bzhin dang a nu dre bos la sogs pa sngags te gdan drangs
gus pa chen pos bla mar khur/ /cing gyo/ twa'i ching / hwa wi/ swi then/ shwang shen/ kiM kAM/ ta'i kShoM/ kong mi/ ba ho/ de bod skad du bsgyur na/ phrin las sna tshogs
rgyas pa/ dam chos mchog tu rgyal ba/ yang dag pa'i ye shes/ snying rje rgya chen kun nas rgyas par phan pa/ zhing bsrung zhing bstan pa bshad pa/ yang dag par rig pa/
theg chen chos kyi rgyal po/ nub kyi mchog tu dge ba/ rdo rje kun khyab/ 'od zer chen po'i sangs rgyas/ zhes pa'i mtshan gsol/ shel dam dang lung bzang po/ gser gyi 'khor
lo rtsibs stong la sogs pa'i 'bul ba'i rnam grangs brjod kyis mi lang pa phul te/ mdor na 'phags pa rin po che dang 'bul ba mnyam par grags| khyad par lha khang chen
mo phag gru pa'i lag nas nan gyis blangs te phul/ sa skya pa chus khyer gyis skrag?skranas zin/ rgya nag tu lo ngo gsum bzhugs nas shing pho rta lo la bod du phebs/ dgung
lo don bdun pa shing mo sbrul la lha chen du gshegs so| /gcung bsod bkras pa thugs rab gcen las che/

sbas pa'i rnal 'byor par byed/ bstan pa dang 'gro don rgya cher mdzad/ byang pas lha rtse bzung / bzang brtson gyi ngang nas rgyang 'bum chen gyi phyi nang cha rkyen dang bcas
pa legs par sbyangs| chu pho 'brug lo/ nga drug bzhes pas sa pho byi ba la lha rtser gshegs so/ /bla ma 'di gnyis kyi mched ya/ dpon yan dbang phyug dpal gyi jo mo la
byung ba/ dharma pa dang rdo rje rin chen pa gnyis/ snga mas mdo khams su gdul bya bskyangs/ phyag rdzas mang du ston/ gser dngul sogs kyi 'gyed?'gyod chen byas/ bka' gros
pa'i dam bzhag bcugs pas bka' drin che bar byed/ bdag po bsod bkras pa'i sras bde legs bkra shis pa/ bla ma lha bzang pa dang / dpon gnyer ma mthun pa'i rkyen gyis la
stod byang pa'i sa cha gcig na bzhugs sam zer te/ lha khang chen mo nye gnas kyis 'dzin to/ /bzhi thog pa mkhas btsun chen pos dus mchod pa'i jo mo dge 'dun 'bum la sras
gcig byon pa bzhi thog pa bdag chen kun rin par grags pa sa mo yos la 'khrungs/ chos rje bla ma dam pas dbu ston/ legs par sbyangs/ rgyal pos ta'i dben gu shri'i mtshan dang
/ lung gnang / bzhi thog gi gdan sar skos/ yun ring po mdzad/ re gcig pa la bzhi thog tu bde bar gshegs so/ /de'i sras gu shri blo gros rgyal mtshan pa rta lo la 'khrungs/
bzhi thog tu bzhugs/ lnga bcu la gshegs so/ /de'i sras dbang phyug rgyal mtshan pa/ rgyal mkhar rtse bas zhabs tog dbu 'don/ bzhi thog nang chen mdzad nas bzhi thog
tu bskos/ thugs dam shin tu 'phel/ kha'u skyed las kyi mgon

khang zhig gsos sus kyang ma nus pa gso ba sogs grub rtags du ma mdzad nas bde bar gshegs shing sras med do/ /bdag po kun rin pa'i sras grags pa blo gros pa lug lo la 'khrungs/
phag mo gru pa la thugs gtad/ gong ma grags pa rgyal mtshan pa sku mched kyi bla ma dang gshegs rdzongs kyi tshogs dpon la sogs pa mdzad/ shab smad dang chu smig tu
bzhugs/ chos skyong la shin tu mnga' brnyes/ bdag gis kyang 'di'i drung du/ chos skyong che chung gi dbang dang gdams ngag la sogs bod na gang yod thob/ don gcig pa sbrul
lo la gshegs/ de'i sras chu smig pa blo gros dbang phyug pa ni/ gzhon nu nas rab tu byung / ngor du yun ring bzhugs/ mkhas btsun bzang gsum dang ldan pa da lta yang bzhugs
so/ /'jam dbyangs don yod rgyal mtshan pa rab byung ma mdzad gong du ma gcig zhal lu ma la bla chen kun rgyal bar grags pa 'khrungs/ shing khang bla brang zhal lu khang
gsar dang bcas pa dang / bsam yas dge sdings la sogs pa bzung / shab dge sdings pa nam mkha' rgyal mtshan pa dang / bdag po zhal lu ba bsod rgyal ba gnyis byon/ snga ma'i
sras rgya gar pa dang blo gros pa/ phyi ma'i sras rgya nag pa| grags rgyal ba rnams da lta bzhugs so/ /dus mchod pa pA len dbang kun dga' legs pa la bdag po kun rin pa
dang yum gcig pa'i bla chen bsod nams blo gros pa ni/ yab dgung?dgu lo nyer lnga pa chu pho spre'u la 'khrungs/ 'di yang chos rje bla ma dam pas bskyangs/ lung rigs man
ngag mtha' dag la mkhas/ dgung lo nyer gsum pa la stag tshang rdzong

khar phebs/ dgos kyi sa bdag la rin gnang / gzim khang dang gtsug lag khang khyad par can bzhengs/ gser gyi bka' 'gyur dang | zhal lu'i thugs rje chen po'i mched zla spyan
drangs/ rdo rje 'chang gi gser sku la sogs pa bzhengs/ thugs dam 'phrin las rgyas pa'i ngang nas dgung lo sum cu la hor tho gan rgyal pos dharma kirti la sogs pa'i gdan 'dren
pa gtang / ti shri'i mtshan bod nas gsol/ gcung pA len dbang gi las kha dang / chu mig khri skor gyi 'dab sgo gnang nas gdan drangs/ lam khar sma chus rab phye ba la
sogs pa'i grub rtags du ma dang bcas te gong du phebs/ ti shri mdzad nas zla ba drug na rgya yul du gshegs/ gcung po dbang grags pa rgyal mtshan pa ni/ me pho byi ba la
yab gshegs nas zla ba drug na 'khrungs/ bla ma dam pa dang gcen dang / chos rje rgyal sras pa la sogs pa mang du bsten/ rnal 'byor gyi dbang phyug chen po sku smad la stag
sham yod par grags/ dbang gi las kha dang thong ji g.yas g.yon gyi khrims ra/ hu shrI dbang hu la sogs pa rgyal pos gnang / bla ma la mchog tu gus/ khyad par khyung po
rnal 'byor gyi sku skye tshul khrims mgon po ba/ skyor mo nas 'bad pa du mas gdan drangs/ bde chen gyi gzim khang brtsigs nas phul/ de yang 'u lag dang lhan cig bdag chen
nyid kyis sa rdo skyas/ rdzong kha'i gzims khang gi bde chen phyogs la 'chong rtse gsar du gtod nas nang phyag nub phyag rgyas par mdzad pa sogs| thugs dam gyi ngang nas
dgung lo zhe gcig pa me pho 'brug lo'i zla ba dang po'i nyer gnyis la rdzong kha'i rnying mar sku

gshegs so/ |'di la sras gsum byes pa'i byang pa ma cig sras mo lha rin pa la sras ta dben kun legs pa dang / dbang rnam sras pa/ ma cig lha 'dren la/ 'jam dbyangs chos rgyal
ba dang / lcam mo gcig dang / thong ji dpon mo la/ rnam rgyal gling du byon pa'i byang sems bsod nams rgyal mo ba rnams so/ /ta dben pa ni/ yab dgung lo nyer gnyis pa sa
mo bya la 'khrungs/ sku yon khyad par can dang ldan/ rgyal pos ta dben gu shri'i lung gnang / rta nag skor gyi zhal bdag mdzad/ dgung lo nyer brgyad pa la rta nag ri khud
kyi gzim khang gser khang du gshegs so/ /bdag chen rnam sras rgyal mtshan pa ni/ yab dgung lo nyer lnga pa lcags pho byi ba la 'khrungs/ gzhon nu nas hor rgyal po tho
gan gyis rang gi sras che ba dang mnyam pa'i las kha/ rI tsi dbang gi mtshan gser dam/ gser sgor/ dngul sgor/ khrims ra brgyad/ khrims kyi thas pa/ phing gcig pa'i hu shri/
nyi ma nub kyi phyogs shes su bcug pa'i lung bzang po dang bcas pa gnang / khrims gnyis kyi phrin las mdzad/ mkhas grub mang du bsten/ khyad par jo bo dpal ldan ati sha'i
rnam 'phrul lo chen skyabs mchog pa la sangs rgyas dngos kyi dad pa thob/ ci gsung gsan/ chos rje gnam gsum gyis gnam rtse ldeng du chos 'khor mdzad nas/ lo chen 'bri
khung pa'i sa char bzhugs dgos pa'i zhu 'bul drag po byung / ngo chen rje btsun tsong /kha pas mdzad/ thugs thag chod mtshams/ bdag

chen 'dis/ chos 'khor sgang gi gzims khang chen mo 'u lag yang ma bskul/ sbra cha ther mdzad nas drung skor gyis bzhengs/ gdan 'dren pa/ chos rje seng ge'i mtshan can gyi phyag
phyir drung skor drag pa nyi sbrel/ phyibs drel thab 'dzin dang bcas pa rdzangs/ gdan ma 'grongs bar du log ma yong gsung ba'i bka' nan dang / zhu yig nan tan mdzad
nas gdan drangs/ stag sna dang ra dum brag la sogs pa'i gzhi sa sbyar/ gsung chos mang du gsan/ thugs dam la shin tu brtson pa'i ngang nas/ dgung lo zhe dgu pa sa pho byi
ba'i hor zla bzhi pa'i nyer bzhi la ngo mtshar ba'i bltas du ma dang bcas te smon mkhar rtse gdong lhun po rtser gshegs so/ /bdag chen 'jam dbyangs chos kyi rgyal mtshan
pa ni sa mo phag la 'khrungs/ gzhon nu nas yab mes kyi chos/ phar tshad mngon pa/ sngags gsar rnying / khyad par dus 'khor/ mdor na dpal ldan bla ma dam pa'i bum pa gang
byo mkhyen/ de stobs kyis shin tu mnyes pa dang | spyir rin chen sgang pa dang lha khang bla brang pa ma 'cham pa'i dus su/ dus mchod pa 'di pas rin chen sgang pa'i phyogs
bzung ba'i rkyen gyis bla brang rin chen sgang dang seng ge sgang la gtogs pa'i khang gzhis pa cha thams cad gnang / da lta'i bar du zhal bdag mdzad/ yang dgos gdung brgyud
gzhan la med pa'i 'phags pa'i dbu zhwa/ shel dam gling drug pa 'khor bcas/ tishri kun blo'i shel dam/ phyag na'i shel dam 'khor dang bcas pa 'di pa la yod pa yin no/
/bla ma de ni| 'jig rten la zhal mi 'jug

spyir thugs dam bsam gyis mi khyab/ khyad par sbyor ba yan lag drug pa la mnga' brnyes/ yos zhal la phyag 'phreng gi rjes dod pa la sogs pa'i grub rtags mang du bstan/ gzhan
phan dang thugs dam la rtse gcig pa'i sems dpa' chen por bzhugs pa'i ngang nas dgung lo bdun cu pa sa pho spre'u lo/ hor zla gsum pa'i tshes brgyad la me tog la sogs pa'i
ya mtshan du ma dang bcas te/ g.yas ru srin po ri'i rnam rgyal sgang gi gzims khang dmar por gshegs so/ /bdag chen rnam sras pa la sras gnyis 'khrungs pa'i che ba ni/
bdag po kun blo ba ste/ thugs rab che tshad thub/ tshad ma sogs la sbyangs/ thugs dam bzang / rta nag skor du bzhugs/ byin brlabs shin tu che ba'i ngang nas sa skya rin chen
sgang du gshegs so/ /bcung dbang nam legs pa ni/ ya 'brog ma gcig bsod nams 'bum la/ yab dgung lo bzhi bcu pa sa mo yos la 'khrungs/ sku mdzes/ gsung bzang / thugs gsal/
gzhon nu nyid nas brtag pa gnyis pa la sogs pa'i gsan sbyong yang mdzad/ khyad par bdag gi mkhan po 'brom ston seng ge'i mtshan can la mos gus rtse gcig tu mdzad/ sku
pang du dbu brtsugs nas gzims/ gang gsung sgrub/ chos 'khor sgang du sku rim zla ja| na bza' rtsi gos kyi 'gyed nar ma mdzad/ sku bsod 'phel ba'i stobs kyis dgung lo bcu
drug pa la/ zhu 'phen sogs 'bad rtsol gang yang mi dgos par/ theg chen chos rgyal rjes zhus nas/ gong ma rta'i ming rgyal pos hu kya hAo wang gi mtshan dang| gser dam

'ja' sa bod la shes su bcug pa'i lung bzang po stobs che ba/ gzhan yang rgya 'drul yong res kyi 'ja sa/ gnang sbyin dang bcas pa slebs/ rjong lha rtse mnga' zhabs dang bcas
pa brtsol med du phyag tu byung / nyang stod du rtse shar nub| yar 'brog him tu chen pos thog drangs kyi sku ngo rnams dang bcas pa 'dzom nas gdan drangs/ bkur bsti zhabs
tog shin tu ya mtshan pa mdzad/ phyis bzhugs pa'i stabs kyis rin spungs nor bu bzang pos gdan drangs nas de bzhin du mdzad do/ /spyi dpon la dgra med du bzhugs pa'i ngang
nas dgung lo zhe drug pa shing pho byi ba lo hor zla dang po'i nyi shu gnyis la rnam rgyal rtse'i gzims khang du gshegs so/ /'di la yar 'brog sna dkar rtse ru byon pa'i
bdag mo nam mkha' 'bum la sogs pa'i lcam mo lnga tsam yod do/ mi dbang 'dis dang por yar 'brog pa bdag mo dpal chen pa khab tu bzhes pa la sras mo gnyis 'khrungs pa'i che
ba yar 'brog stag lung dang / chung ba rgyal mkhar rtse na dpal 'byor chab srid che bar bzhugs so/ /phyis mi nyag ma se he ru ka'i tsha lo bzhes pa la yab dgung lo so
bdun pa shing mo yos la 'khrungs pa/ dbang nam mkha' rgyal mtshan dpal bzang po pa ni/ sku lha'i cha byad/ gsung ka la ping ka thugs nyi ma'i 'od ltar gsal bas/ chos 'jig
rten gang la yang mkhyen pa rgyas| sku'i rgyu rtsal mtha' dag la thogs pa mi mnga'/ dgung lo bdun pa la dpal brtag pa gnyis

pa 'dzin pa'i dbu brtsams pa'i snga dro me tog gi char bab/ legs par sbyangs/ dgung lo bco lnga pa la gdan sa chen mor phebs nas bshad pa mdzad/ shar pas thog drangs sa skya
pa mtha' dag gi gtsug tu khur/ mchog tu ngo mtshar ba mdzad/ khyad par bla ma la gus pas thugs kyimi dran pa'i dus kyi bla ma la yang sku 'dra bzhengs pa'i ngang nas gsol
ba 'debs/ bla ma'i gzim mal gyi 'og tu dbu bcug nas byin brlabs zhus/ na bza' dbul khur/ rgyang ring por gsus skyel mdzad/ phyi ru blun po 'di rnams chos nyams chung sdig
pa gsog tu yong bas mdzad dka' ba 'dug na'ang nga rang gis bdag gir mi byed/ nang du phyag lan ye mi mdzad par zhu zhes gsung / dge 'dun la thugs shin tu mos pas sde
longs kyi phyag dang ldang ba mi bzhes/ mang ja sun dang po song ba dang yar khyur phebs nas tshogs phyag gus par mdzad/ gsol ja bzhes 'phro rang gi shin tu zhim pa nas mang
ja phangs med du sbyor/ phal pas sgrub par mi nus pa'i che 'gying bcag pa'i spyod lam du ma mdzad/ de lta bu'i stobs kyis sngar rtsig dbang ye ma byung ba'i lhun po rtse'i
rjong ro blang / nang so nor bzang pas gdan drangs/ bkur sti 'bul snod phun sum tshogs pa mdzad/ khyad par rgyal yul rang na zo bde mo med pa'i skabs su yang / rgyal
pos yab la gang gnang gi mtshan dang las kha/ lung bzang po/ ser chas khyad 'phags/ dbang gi skya chas tshang ma gnang

sbyin stobs che ba dang bcas pa nyes med du sleb/ sku bsod je rgyas byung / sku tshe ring na bstan pa'i zhabs tog bdag rkyen/ 'gro ba mang po'i don mdzad par bzhed pa'i thugs
skyed khyad par can dang bcas pa yod pa yin na'ang / ltos bcas yon mchod kyi bsod nams kyi khyon du ma shong bar| dgung lo nyi shu nyer dgur phebs tsam chu mo lug gi hor
zla dang po'i tshes bcu gnyis kyi nub mo/ bla ma'i phyogs su dbu sngas bsgyur ba la sogs pa'i mos gus rtse gcig gi ngang nas pho brang lhun po rtser gshegs so/ /'di la
yang yar 'brog stag lung du phebs pa'i slob dpon chos skyong bu 'dren pa la sogs pa lcam mo lnga bzhugs so//mi'i dbang po 'di'i btsun mo ni/ shangs pa'i bdag mo gzhon pa
la sras gcig bgres pa la sras mo gcig rnam rgyal gling ma dpal 'byor bzang mo ba la sras gcig rnams byon pa'i sras che ba/ nam mkha' rin chen rgyal tshab dpal bzang po zhes
bya ste/ yab dgung lo bcu dgu pa chu mo bya la/ phyi'i sa spyad bla ma'i rnal lam bzang ba la sogs pa'i ltas dang bcas te 'khrungs/skyes stobs kyi thugs rab dang sbyangs
stobs kyi brtson 'grus gnyis ka phun sum tshogs pas/ gzhon nu nas kyee rdor dang / rdo rje phur pa'i thugs dam gtor 'bul/ sngags ring mang po'i bzlas brjod la shin tu
brtson/ yab bde bar gshegs ma thag nas byis pa'i spyod pa cung zad kyang mi mi mdzad| brtag pa gnyis pa la sbyangs/ dgung lo bco lnga pa la sku mched thabs gcig tu gdan
sar phebs/ nyi ma gsum sbrel du bshad pa rgyas pa dga' ston bzang po dang bcas pa gnang bas/ sa skya pa thams cad yi rang

gdung brgyud kyis chos gsungs pa la 'di las lhag pa'am/ mtshungs pa rgan gyis mi dran pas shin tu ngo mtshar du 'dzin pa dang / gang rung gcig gdan sar mi bzhugs pa'i stabs
med ces zhu ba byung / de dang dus mtshungs gdan sar 'degs kha rang du rgya yul nas 'bul ba dang | 'ba' hu len mi rdzongs gsungs pa'i rgyal po'i 'ja sags yang phebs/ yar
phyir rtse shar nub dang / gzhis kha bsam rtse nas kyang skye bsu thab 'dzin bkur bsti ngo mtshar ba mdzad do/ /sku gzhon pa ni/ nam mkha' bkra shis rgyal mtshan dpal bzang
po ste/ yab dgung lo nyer bzhi pa/ sa pho stag lo la 'khrungs/ byis pa chung ngu'i spyod pa thams cad dang bral thugs khro ba mi mnga' ba lta bu yun ring du byung / da
lta'i sku gsung thugs kyi gnas tshul yang yab ji lta ba bzhin du ngo mtshar bar bzhugs so| /lo la/ bdag chen mi'i dbang po 'di la yang / /rgya'i rgyal pos yab la ji ltar
gnang ba ltar/ dbang gi mtshan dang las kha/ 'ja sags/ lung bzang po/ ser chas dang / rdor dril bubs/ rten khebs/ pang khebs gser ma/ dbang gi skya chas tshang ma/ ja gos
dar gyi gnang sbyin stobs che ba dang bcas pa byung / kye rdor dang phur pa sogs yab mes kyi chos la mkhas/ thugs dam mthil ma lam 'bras la mdzad/ mdor na chos 'jig rten
gyi phrin las je rgyas su bzhugs so/ /de ltar na gdung rabs rkang bgrang nyi shu rtsa bdun/ gyes pas bgrang na brgya lhag song 'dug na'ang / stag tshang pa 'di pa las
gzhan rnams ni chad du nye bar song 'dug cing /

rgya yul sogs na mtshan grags chung bar song 'dug pas| dpon sa g.yog sa kun gyis khur chen bzhes pa'i skabs la bab kyi ma zad mchis pa tsam du gda'/ gdung brgyud rin po che
de dag las/ hor rgyal po'i tishri ba mdzad pa drug rgya rgyal po'i tishri mdzad pa gcig wang gi las kha hor gyis gnang ba lnga| rgyas gnang ba gsum rnams sngar song / da
rung de lta bu'i chen po dang mang po'i 'gro don dang bstan pa'i bdag rkyen mdzad pa rgyun mi 'chad pa 'byung bar gyur cigEndingngo mtshar sna tshogs bkra ba'i mkha' ngos
na//zla skar sprin dang klog gi 'du 'god sogs//gzugs kyi snang ba bgrang las 'das mod kyi//'jam dbyangs mkhyen brtse'i nor bu mchog gis bsgrubs//thub bstan nam mkha'i lam
la zla med rgyu//nag phyogs mun pa'i rtsa lag mthar byed cing //phan bde'i pad tshal kun skyong nyi ma ni//kun gsal 'khon gyi gdung brgyud kho nar zad//de dag phan bde'i
lo tog rgyas phyir du//rtag tu 'khor ba'i 'dren byed rta bdun gyi//nang na mchog gyur yar 'brog dpon chen yin//de yi brgyud 'dzin rigs gzugs dpal 'byor ldan//dad gtong
rnam dpyod nor gyis mdzes pa gang //chos rgyal mtshan can de yis nan tan gyis//legs par bskul ba'i lhag bsam nyi ma yis//dri med mang thos chu gter che las 'ongs//legs bshad
'dab stong phyogs kyi mtha' gru mjal//yul dus grangs la 'khrul med ge sar can//pradznyA ratna'i rnam dpyod pad mo las//

// gdung rabs sbrang rtsi'i phung po 'phyur ba yin//Wish Verses'dir 'bad dge dang dge gzhan chu klung kun//phan bde gser gyi bye ma 'dren bzhin du//kun mkhyen rgya mtsho chen
por myur zhugs te//thub bstan rlabs 'phreng 'phel ba'i dpal thob shog/skye rgu'i gtsug rgyan gdung brgyud rin po che//mkhyen brtse nus pa'i gzi 'od ched cher 'bar zhing
//rnyed dang bkur sti'i rgyal mtshan rtser mchod nas//dge legs 'dod dga'i char chen 'bab gyur cig/shar phyogs rgya mtsho'i mthar gtugs 'gro 'di la//chos 'byor char chen
ji ltar phab pa bzhin//slar yang phan bde 'byor pas legs skyong bskyong pa'i//'jam dbyangs brgyud pa lhag par 'phel gyur cig//tshul 'dir dad gus 'dun pa'i dpal yon can//blo
chen sbyin bdag brgyud par bcas pa dang //chab srid mtha' dag yongs 'du'i ljon pa bzhin //phun tshogs lo 'dab phyogs bcur rgyas par shog/ Author Colophonces dpal lngan
sa skya pa'i gdung rabs 'dod dgu'i rgya mtsho zhes bya ba/ gtsang stag tshang gi lo tstsha ba shes rab rin chen rgyal mtshan dpal bzang pos thams cad 'dul zhes bya ba/
me mo phag gi lo'i nag nya'i tshes gsum la/ rdzong dkar nor bu gling gi pho brang du sbyar ba'o/ dge legs 'phel bar gyur cig/zhus dag/

